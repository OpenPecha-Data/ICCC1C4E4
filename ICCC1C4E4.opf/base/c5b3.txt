/ /yepAdanakhaMbidhurmakurYaumUrdhenyastamadhiShThitairidAnIM/ / /gang gi zhabs sen zla ba'i me long dag /spyi bor bkod pa'i mod la byin rlabs kyi/ /nUtnAmr-itahAradAnadhIrairAbodhiShwadhibhUttareNapAletra/
bdud rtsi'i do shal gsar pa sbyin mkhas pa/ /khyab bdag bla mas byang chub bar du skyongs/ /

byams dang snying rje'i sprin dkar g.yos pa las/ /'gro kun dga' byed sdom gsum nor bu'i char/ /phab pas bdag blo'i shing rta 'gengs mdzad pa/ /bstan 'dzin rgya mtsho'i gtsug
rgyan phyag gi yul/ /e ma srid pa'i gdung ba kun sel zhing / /bde ba'i dpal skyed snang ba'i mchog sbyin pa/ /sngon med 'dren pa bdud rtsi'i 'byung gnas dang / /mtshungs
pa 'jig rten 'dir ni byung bar gyur/ /de yi yon tan mtha' ni kun gsal gyis/ /rang lus sngon por ma song de srid du/ /btsal yang de yi nges pa ma rnyed rung / /da dung 'tshol
ba'i ngal ba 'dzin pa 'dra/ /'on kyang nor bu'i gling nas ded dpon gyis/ /rin chen mtha' dag len par mi nus mod/ /cung zad res kyang 'dod rgu sbyin pa ltar/ /skal bzang
dga' ba bskyed phyir cha tsam brjod/ /spyi don gnyis pa dus gsum gyi rgyal ba sras dang bcas pa rnams kyi gsang gsum gcig tu bsdus pa'i ngo bo/ /lha dang bcas pa'i 'jig
rten thams cad kyi ral pa'i thor tshugs indra nI la'i mdog lta bus lan cig ma yin par yang nas yang du btud pa'i skyabs kyi mchog tu gyur pa/ shes bya'i chos thams cad
la thogs pa med pa'i mkhyen rab kyi dkyil 'khor rab tu rgyas pa/ 'gro ba rnams la rjes su chags pa'i snying rje'i 'od zer ring por 'phro ba/ sgrib gnyis kyi mun pa stug
po thams cad yongs su 'jil ba/ 'khor ba'i chu gter mtha' dag skem par byed pa/ mngon mtho dang nges legs kyi lam gsal bar byed pa/ gsol ba btab na mchog dang thun mong gi
dngos grub kyi snang ba bde blag tu ster bar byed pa/ dpal ldan bla ma dam pa 'dren mchog smra ba'i nyi ma mtshan brjod par dka' ba/ don gyi slad du mtshan nas smos na/
dpal e waM chos ldan gyi mkhan rabs zhe drug pa mkhan chen rdo rje 'chang byams pa kun dga' bstan 'dzin

bkra shis grags pa'i rgyal mtshan dpal bzang po zhes yongs su grags pa'i mtshan snyan gyi rgyal rngas phyogs kyi khor yug kun tu khyab par gyur pa gang de'i rnam par thar pa
skye bo tha mal pa rnams kyi blo ngor snang ba de mdor tsam zhig brjod par bya ste/ de la bdun/ thog mar sems can gyi don du sku'i skye ba bzhes nas gzhon nu rol rtsed
mdzad pa'i tshul/ rgyal ba'i bstan pa rin po che'i sgor zhugs nas rgyud sdom pa gsum ldan du mdzad pa'i tshul/ zhugs pa'i rten des thos bsam sgom gsum ji ltar mdzad pa'i
tshul/ phrin las kyi gtso bo bstan pa dang sems can gyi don rlabs po che ji ltar mdzad pa'i tshul/ chos kyi 'khor lo bskor ba'i grub 'bras bstan 'dzin gyi slob ma ji tsam
byung ba'i tshul/ sdom pa gsum la gces spras su mdzad cing nyams rtogs ji ltar 'khrungs pa'i tshul bye brag tu bshad pa/ mthar gdul bya rtag 'dzin can rnams chos la bskul
ba'i ched du gzugs sku'i bkod pa chos kyi dbyings su bsdus pa'i tshul bshad pa'o/ /de la dang po sems can gyi don du sku'i skye ba bzhes nas gzhon nu rol rtsed mdzad pa'i
tshul ni/ bdag gi bla ma 'phags pa 'jam pa'i dbyangs mi rnams kyi bla mar gyur pa/ 'jig rten na 'jam dbyangs mkhyen brtse'i dbang po zhes yongs su grags pa de'i zhal snga
nas mdzad pa'i mkhan chen rdo rje 'chang chen po 'di'i rnam thar gsol 'debs byin rlabs bdud rtsi'i sprin mdzes zhes bya ba las/ rdo rje 'chang dbang ye shes las byung
ba'i/ /byams pa'i thugs rjes 'gro rnams sgrol ba'i slad/ /kun dga'i mtshan dper shar ba'i sgyu 'phrul gyis/ /bstan pa'i rgyal mtshan 'dzin la gsol ba 'debs/ /mgon khyod
gdod nas zhi ba mchog brnyes kyang / /rmad byung snying rje'i bdud rtsi'i dpyid dpal gyis/ /dam pas bsngags pa'i rigs kyi dga' tshal du/ /gzugs sku'i ljon bzang 'khrungs
la gsol ba

'debs/ /thog ma nyid nas nges par 'byung ba dang / /rig dang brtse ba'i me tog mdzes 'bar bas/ /phyogs bral dpyod ldan 'dus pa'i tshogs rnams kyi/ /brtan pa gcig car 'phrog
la gsol ba 'debs/ /zhes gsungs pa ltar bdag cag gi dpal ldan bla ma dam pa nges pa don gyi rdo rje 'chang chen po 'di ni bskal pa dpag tu med pa'i sngon rol nas mngon par
rdzogs par sangs rgyas su zin na'ang sngon gyi smon lam dang snying rje'i dbang gis 'khor ba ji srid gnas pa de srid du sprul pa sna tshogs pa'i sgo nas sems can gyi don
rgyun mi 'chad par mdzad pa las/ re zhig kha ba can gyi gdul bya rnams la thugs lhag par brtse bas so so skye bo'i rdo rje slob dpon gyi rnam rol tu ston par bzhed de/
de la 'di'i 'khrungs pa'i yul ni/ snyigs dus kyi rdo rje 'chang gnyis pa ngor chen kun dga' bzang pos phyag btab pa'i gnas mchog /yon tan rin po che du ma'i 'byung gnas dpal
e wa~M chos ldan dang nye ba'i sa'i cha/ rin po che marga ta'i kha dog 'dzin pa'i ljon shing gi ra bas mdzes par spud pa'i khrod na bya dang bung ba mang pos snyan pa'i
ngag gi gling bu sgyur ba/ gtsang zhing bsil ba'i chu rgyun du ma phyogs tha dad du babs pa las lhung lhung gi sgra snyan par sgrogs pa sogs mdor na sngon bsags legs byas
kyi mthu phun sum tshogs pa'i bdag po'i 'bras bu yongs su smin pa'i gnas/ bkra shis shing dge mtshan du mas legs par gtams pa'i rtse na rgya mtsho gling zhes par/ rje
'di'i yab ni mkhan chen thams cad mkhyen pa byams pa nam mkha' 'chi med dang yab yum gcig pa'i sku mched padma don grub ces bya ba/ rigs gzugs phun sum tshogs shing stobs
dang dpa' rtsal gyi phul du son pa/ 'jig rten lugs kyi bstan bcos mtha' dag la mkhas pa de dang / yum ni gnas grongs la sgang zhes pa sger ba rta rkyang zhig gi rigs las

byon pa'i lugs gnyis kyi shes bya thams cad la blo gros gsal zhing / ngo tsha dang khrel yod kyis brgyan pa/ dad pa dang phan sems che ba la sogs pa ya rabs kyi yon tan mang
pos mdzes par spud pa padma bu khrid ces bya ba de yin la/ de la sras drug dang sras mo lnga ste bcu gcig tsam yod pa las/ sras thams cad kyi thog mar gyur pa ni bdag cag
gi dpal ldan bla ma dam pa yon tan rin po che'i phung por gyur pa 'di yin la/ de'i 'og ma ni khyim la gnas shing phan sems kyi me tog bkra ba padma sum legs zhes bya ba
dang / de'i 'og ma ni bdag cag gi bla ma mkhas dang grub pa yongs kyi gtsug rgyan rnal 'byor 'jam dpal bzang po'i zhal snga nas dang / de'i 'og ma ni bsod nams dang dbang
thang gi ljon pa rgyas shing / mkhyen rab kyi lo 'dab yongs su grol ba mdzod pa nor ldan shes rab bzang po pa dang / de'i 'og ma ni khyim pa'i brtul zhugs 'dzin pa rgyal
po tshe ring zhes bya ba dang / de 'og sras thams cad kyi tha chung du gyur pa ni dran dbang gi me long rab tu gsal ba rje drung bzang po blo gros su grags pa'o/ /de lta
bu'i sras rnams kyi thog mar gyur pa bdag cag gi dpal ldan bla ma dam pa nges pa don gyi rdo rje 'chang chen po 'di ni dang po yum gyi lhums su zhugs pa'i tshe'ang ngo
mtshar ba'i ltas mang du byung zhing / de nas ji srid phyir ma btsas kyi bar du yum la rmi ltas bzang zhing / lus shing bal gyi 'dab ma ltar yang ba dang / zo mdog rgyas
pa dang / khyim gyi 'byor pa 'phel ba la sogs pa dge zhing bkra shis pa'i ltas mang po mngon sum du byung bar gyur la/ de nas zla grangs rdzogs te rab byung bcu gsum pa'i
nang gses 'phags pa'i yul na du rmu kha zhes pa bod skad du gdong ngan te ljongs 'dir dbang thang dang bstun pa'i ming me pho spre'u'i lor/ yum la gnod pa med cing ngo
mtshar ba'i ltas mang po dang bcas

te bde bar sku bltams par gyur to/ /de ltar bltams pa'i khye'u de ni gzugs mdzes shing lta na sdug la brjid chags pa/ ston ka'i zla ba dri ma med pa ltar kha dog dkar zhing
snum pa skyes bu chen po'i mtshan dang ldan pas skye bo mtha' dag gi yid kyi brtan pa dbang med du 'phrog pa zhig yod la/ yab yum rnams kyis mtshan padma rdo rje zhes bya
bar gsol to/ /de lta bu'i gzhon nu de ni bskal pa dpag tu med pa nas byang chub sems dpa'i spyod pa rlabs po che la goms pa brtas pa'i shugs kyis gsung sgros smra mi mkhyen
pa'i dus su'ang ma Ni sgra dag par rtag tu gsung ba dang / dgung grangs bzhi lnga tsam bzhes pa'i tshe/ yab yum gyi mdzo mo zhig brlag pa ji tsam btsal kyang ma rnyed
pa la/ rje 'dis phyag mdzub gtad de ri pha ki'i rgyab na yod gsungs pa bzhin du rnyed pa sogs mngon shes kyang gsal bar mnga' ba dang / khyad par du yang mgon po byams
pas/ sbyor ba'i sngon du snying rje dang / /mos pa dang ni bzod pa dang / /dge ba yang dag spyod pa ni/ /rigs kyi rtags su shes par bya/ /zhes gsungs pa ltar theg pa chen
po'i rigs sad pa'i stobs kyis nye ring med pa'i sems can thams cad la tshad med pa'i snying rje mnga' zhing / mgon med pa dang / skyabs med pa dang / dpung gnyen med pa'i
'gro ba nyam thag pa gzigs pa'am gsan pa'i tshe rang dbang med par spyan chab ldang ba dang / sems can gsod pa sogs kyi gtam gsan pa'am/ yang na de dag gi sha khrag sogs
gzigs pa'i tshe mi bzod pa'i snying rje shugs drag po skyes pa'i stobs kyis spyan chab lhung zhing / nyin grangs mang po'i bar du gsol chas kyi dwang ga'ang 'gags 'gro
ba zhig yod pa yin te/ nges pa don gyi rdo rje 'chang chen po 'di'i zhal snga nas/ nged na so shin tu phra ba'i skabs su'ang

sems can gsod pa'i gtam thos pa tsam gyis mig nas mchi ma rang dbang med par shor zhing / nyin grangs mang po'i bar du zas la dwang ga 'gags 'gro ba zhig yod pa yin/ de la
brten nas byis pa gzhan rnams kyis rtsed mo'i phyir du 'bu dang sbrang ma la sogs pa gsod par byed kyang / nged nas de 'dra bsad pa ye mi dran/ 'di la bltas nas tshe snga
ma'ang ston mchog shAkya'i rgyal po'i bstan pa rin po che'i sgor zhugs nas byang chub sems dpa'i sdom pa la goms 'dris cung zad byas pa 'dra zhes bka' stsal pa bdag nyid
kyis thos la/ gzhan yang bla ma dang sangs rgyas byang chub sems dpa'i sku gzugs 'jim pa las grub pa sogs rnyed tshad bsdus te gnas dben par stegs gtsang ma'i steng du bzhugs
su gsol zhing / de la mgron bu la sogs pa'i dngos po byung tshad thams cad 'bul ba dang / dar gos rnyed tshad kyi na bza' gsol ba dang / phyag dang yon chab 'bul ba
la sogs pa chos dang mthun pa'i bya ba 'ba' zhig gis dus 'da' bar mdzad pa dang / mngon par rtogs pa rgyan las/ gos la sogs pa gtsang ba dang / /lus la srin bu rnams mi
'byung / /zhes sbyor lam rtse mo la gnas pa'i rtags su bshad pa dang mthun par gtsang sbra che zhing / sku lus la srin bu med pa sogs dam pa'i yon tan du ma dang ldan zhing
/ rgan pa la gus pa dang / gzhon pa la byams pa sogs ya rabs kyi spyod pa dang ldan pas skye rgu thams cad shin tu ngo mtshar ba'i gnas la bkod par gyur to zhes thos so/
/skabs shig bar chad kyi rnam pas yul der gzhung gi rnga mo mgo ba sleb pa na/ byis pa thams cad ri bong cal rgyug gi tshul du rnga mo sleb yong zhes sgrogs shing phyogs
thams cad du bros pa na/ rje 'dis kyang de bzhin du mdzad pas/ khang pa thog tshad gcig tsam gyi g.yang du sku lhung ba'i rkyen gyis snyan gyi dbang por

cung zad skyon shor ba lta bus de phyin chad snyan gyis cher mi gsan par gyur pa yin zhes thos la/ de dag ni shin tu snyigs ma'i dus 'dir dkar phyogs rnams pham/ nag phyogs
rnams rgyal ba'i skabs su song gshis bdud kyi rigs kyis bar chad byed par brtsams kyang / rje 'di ni bskal pa dpag tu med pa nas gzhan la sman pa'i thugs bskyed kyi g.yar
dam brtan pa'i stobs kyis snyan la skyon cung zad byung ba tsam las/ gzhan pa'i bar chad kyis glags ma rnyed par sems so/ /dgung lo lnga pa kun ldan gyi lor bdag chen 'jam
pa'i dbyangs ngag dbang kun dga' blo gros yab sras rnams dbus phebs mdzad pa'i yar lam ngor du phebs/ dgon pa'i phyi rol du tshe dbang zhig stsal ba rje 'di yab yum dang
bcas pa gsan du byon pas sku tshe la mnga' brnyes pa'i rten 'brel gyi thog ma'ang 'di dus nas 'grig par mngon no/ /rgyal rnams dgongs pa'i snying po ni/ /'gro kun srid
las sgrol ba ste/ /nyi zla'i 'od kyi byed las kyang / /mun pa'i smag rum kho na sel/ /de slad sprul pa sna tshogs kyis/ /'gro ba'i re 'dod skong ba ni/ /dpag bsam shing
dang bum pa bzang / /bsam 'phel nor bus mtshon ma gyur/ /khyad par bsil ldan ljongs kyi 'gro/ /thar pa'i grong du dbugs dbyung slad/ /skyob pa rnams kyi ye shes kyang /
/mtshan dpe'i gzugs su sprul la chas/ /e ma dge mtshan rgya mtsho yis/ /mdzes par 'khyud pa'i gling 'di ni/ /sprul pa'i sku de 'khrungs yul du/ /byed pos gsar du bskrun min
nam/ /shin tu ngo mtshar ltas rnams kyis/ /yongs su bskor te smin legs ma'i/ /lus kyi gzhal med khang pa ru/ /'jug pa'i dus ston gsar pa shar/ /'phags rnams dman pa'i
lto ba na/ /gzhar yang gnas pa ma yin te/ /seng ge'i 'o ma rin chen las/ /gzhan pa'i snod du

chags nus sam/ /de phyir mi yi cha byad las/ /rab 'das lha mo'i dpal 'dzin ma/ /bzhin bzang ma khyod rgyal ba'i sras/ /bskyed phyir 'phags ma'i sprul par nges/ /de nas dus
la bab pa na/ /mdzes pa'i cha shas kun rdzogs shing / /snang bas mun 'phrog gdung sel zla/ /'gro 'di'i bsod nams skal bas rnyed/ /rab mdzes me tog padma dkar/ /mtshan dang
dpe byad kyis spras shing / /chos kyi bag chags dang ldan na/ /gzhon nu 'di yi dpe zlar 'os/ /rgyal la bsnyen bsrid mi mnga' yang / /gangs ljongs lha ni 'di'o zhes/ /ston
phyir gsung gi thog ma ru/ /yi ge drug pa dbyangs su len/ /bskal pa dpag tu med pa nas/ /tshogs gnyis rdzogs pa'i mthar son kyang / /da dung rgyal ba'i sku brnyan la/
/mchod pa'i ltad mo ci yang ston/ /sgrib gnyis g.ya' yis ma gos pa'i/ /ye shes me long dag pa'i ngos/ /shes bya'i gzugs kun shar ba la/ /mngon par shes pa'i grags pa dkar/
/rang gi ma la su yang brtse/ /'byor ldan rnams la kun kyang dga'/ /rgyal po la ni thams cad btud/ /dman la byams pa khyod kho na/ /na tshod phra mo'i dus 'dir yang / /mgon
med rnams kyi mgon gyur na/ /da gzod dar la babs pa'i tshe/ /kun gyi skyabs su 'gyur bar nges/ /khyod ni ris med lus can la/ /phan bde'i bdud rtsi rab stsol yang / /yid
srubs dpung dang bcas pa yi/ /snying la mya ngan zug rngu sbyin/ /de slad bar du gcod brtsams kyang / /glags rnyed 'gyur ba ga la nus/ /de bas 'di la skyabs song na/
/khyed rnams bde la 'god par nges/ /brtan par btsugs so 'jam pa'i dbyangs/ /'chi med mgon po'i skur bzhengs te/ /gzhon nu'i tshe yi ka ba ni/ /'gyur du med pa'i rang bzhin
du'o// //spyi don gnyis pa rgyal ba'i bstan pa rin po che'i sgor

zhugs nas rgyud sdom pa gsum ldan du mdzad pa'i tshul ni/ rtsod dus kyi thams cad mkhyen pa 'jam pa'i dbyangs mkhyen brtse'i dbang po'i zhal snga nas mdzad pa'i rje 'di'i rnam
thar gsol 'debs byin rlabs bdud rtsi'i sprin mdzes zhes bya ba las/ rdo rje 'chang dngos nam mkha'i mtshan can las/ /sdom pa gsum gyi bka' drin legs nos shing / /zab
rgyas sde snod rgyud sde rgya mtsho yi/ /smin grol lam bzang gsan la gsol ba 'debs/ /zhes gsungs shing / de'ang 'di ltar rjes su thos te/ bdag cag gi dpal ldan bla ma dam
pa gzhal du med pa'i yon tan du ma la dbang bsgyur ba 'di ni gzhon nu'i dus nas chos kyi bag chags shin tu mthug pa'i stobs kyis/ skye bo phal che bas kyang nges par bstan
pa 'dzin pa'i khyu mchog chen po nyid du 'gyur bar gdon mi za bar sems la/ khyad par mkhan chen rdo rje 'chang byams pa nam mkha' 'chi med kyi zhal snga nas/ gzhon nu
'di chos byas na nges par bstan pa la phan thogs shin tu che bar 'ong ba'i bka' mchid dbyangs kyi rgyal mo'i rgyud mangs nas drangs pa lta bu rna ba'i bcud du stsal bas rkyen
byas te/ dgung lo drug pa lcags mo glang gi lor/ dper na skyes bu skom pas gdung ba 'ga' zhig shin tu gtsang zhing bsil ba'i chu rgyun yid la byed cing 'gro ba bzhin
du/ yab dang lhan cig snga na med pa'i dga' ba dang spro ba'i 'dzum rlabs gsar pa khong nas dgod bzhin pa'i ngang nas yon tan rin po che du ma'i 'byung gnas dpal e wa~M
chos ldan gyi bla brang thar pa rtser phebs/ de'i tshe gzhan dag gis gser zangs kyi ganydzir dang / rgyal mtshan rnams bstan te 'di rnams ci yin zhes dris pa na/ sngon nas
gsan ma myong yang 'di dag ni gser zangs las grub pa'i ganydzi ra dang / rgyal mtshan no gsungs pas/ thams cad kyis na tshod phra mo 'di lta bus 'di 'dra shes pa

zer zhing ngo mtshar du 'dzin pa byung / de nas mi 'phrogs pa'i mkhyen rab phul du phyin pa'i me tog bkra zhing / thugs rje'i yal ga ring por rkyong pas skye rgu thams cad
kyi re ba yongs su 'gengs pa'i rnam 'dren dpag bsam gyi ljon pa mkhan chen rdo rje 'chang byams pa nam mkha' 'chi med kyi zhabs pad legs par bsten cing / gus pa'i kun spyod
kyis mnyes par byas te/ yi ge'i phyi mo nas bzung 'bri klog sogs bka' khrid zhus pa tsam gyis tshegs med du mkhyen/ de nas dgung lo bco lnga'i bar la e wa~M pa'i 'don
chog yongs su rdzogs pa thugs 'dzin dang / de dag gi go don dang cho ga'i phyag len tha na gdangs dbyangs tshun chad dpyis phyin par mdzad/ khyad par sa paNDita chen pos
mdzad pa'i bstan bcos sdom gsum rab dbye/ rje dkon mchog lhun grub kyis mdzad pa'i rgyud bshad kyi sngon 'gro tshul gsum mdzes rgyan dang / rgyud kyi mngon par rtogs pa ljon
shing mdzes rgyan/ dpal kye rdo rje'i rtsa ba'i rgyud brtag pa gnyis pa ste ngor pa'i gzhung chung bzhir grags pa dang / rje dkon mchog lhun grub kyis mdzad pa'i gsung
ngag lam 'bras kyi sngon 'gro snang gsum mdzes rgyan/ dngos gzhi rgyud gsum mdzes par byed pa'i rgyan bcas thugs 'dzin gnang ste e wa~M bla brang du rgyugs 'bul bar mdzad/
e wa~M du lo dar bzhin bde kye gsang gsum gyi rgyud nas bstan pa'i bla med kyi dkyil 'khor chen po lnga'i sgrub mchod mdzad pa'i nang tshan bde mchog lU nag gi cho ga'ang
lo bzhi tsam gyi bar du gtong bar mdzad/ de nas dgung grangs bco lngar son pa lcags khyi lor/ mkhan chen rdo rje 'chang byams pa nam mkha' 'chi med sa skyar khri mjal
la phebs pa dang lhan cig /rje 'di'ang bod kyi rdo rje gdan dpal ldan sa skya'i chos grwa chen por phebs te/ der bzhugs pa'i bdag chen 'jam pa'i dbyangs sku ngo

khag dang / rten gsum thams cad zhib par mjal/ khyad par khu bo mkhan chen rdo rje 'chang chen pos 'jam mgon dbang sdud snying por rje 'di la mtshan zhig stsal dgos pa'i snyan
sgron phul ba na/ des kyang thugs dgyes pa'i 'dzum dkar g.yo bzhin pa'i ngang nas mtshan byams pa kun dga' bstan 'dzin zhes bya bar 'dogs par mdzad do/ /de nas rang gnas
e wa~M chos ldan du phebs shing khyim gyi bde 'byor la chags pa ni thar pa'i go skabs med pa'i me 'obs stug po'i nang na gnas pa lta bu dang / rab tu byung ba rnams ni
bsil khang na gnas pa lta bu'i 'du shes 'khrungs shing / khyad par du'ang 'phags mchog klu sgrub kyis/ khrims ni rgyu dang mi rgyu'i sa bzhin du/ /yon tan kun gyi gzhi
rten lags par gsungs/ /zhes gsungs pa ltar yon tan kun gyi gzhir gyur pa ni tshul khrims kyi bslab pa nyid yin par dgongs te/ mdor na nges par 'byung ba'i thugs kyi kun slong
rnam par dag pas kun nas bslangs te lo der de dus gangs khrod kyi 'dul ba 'dzin pa rnams kyi gtsug gi nor bu lta bur gyur pa khu bo mkhan chen thams cad mkhyen pa chen
por mkhan po zhus shing / gzhan yang las byed pa'i dge slong grangs tshang pa'i dbus su yongs rdzogs dge bsnyen gyi sdom pa dang / khyim pa'i rtags thams cad mchil ma'i
thal ba ltar bor te rab tu byung ba'i rtags dang cha lugs la sogs pa yang dag par len pa bar ma rab byung sngon du 'gro ba'i sgo nas dngos gzhi dge tshul gyi sdom pa rnam
par dag pa legs par bzhes par mdzad do/ /de phyin chad 'di snang srid pa'i bsam sbyor mtha' dag dug can gyi kha zas bzhin du rgyang ring du dor nas/ rang gzhan gyi don
du rnam par grol ba'i yon tan kho na don du gnyer ba'i sgo nas/ ji skad du kA ri ka sum brgya pa las/ gang zhig srog

gcod gzhan gyi nor 'phrog dang / /mi tshangs spyod rdzun bcos pa'i chang la sogs/ /gar sogs phreng sogs mal che mtho ba dang / /phyi dro'i kha zas dngul nyid spong ba ni/ /nyon
mongs dgra g.yul rgyal byed tshul khrims te/ /dge tshul brtul zhugs chu lon brtsigs pa dang / /'chi ba'i mche ba 'byin par byed pa'i thabs/ /rdzogs pa'i byang chub dpal
nod dbang bskur yin/ /zhes pa ltar gyi dge tshul gyi bslab pa'i gzhi bcu char gtogs dang bcas pa mtha' dag phra zhing phra ba nas mig 'bras bzhin du srung bar mdzad do/
/byang chub sems dpa'i sdom pa ni khu bo mkhan chen byang chub sems dpa' de nyid kyi drung nas kyang brgyud pa'i khyad par gnyis ldan gyi sems bskyed gsan cing / gzhan
yang rgyal ba'i sras po ngag dbang bstan pa rin chen sogs las brgyud pa'i khyad par gnyis ldan gyi sems bskyed gsan te/ de phyin chad nag po'i chos bzhi spong zhing de'i
gnyen por dkar po'i chos bzhi sgrub pa dang / gzhan yang pham pa lta bu'i chos bzhi dang / nyes byas bzhi bcu zhe drug dang / nam mkha'i snying po'i mdo las gsungs pa'i
byang chub sems dpa' rgyal po la 'byung ba'i ltung ba gcig /blon po la 'byung ba'i ltung ba gcig /rgyal blon thun mong du 'byung ba bzhi/ byang chub sems dpa' las dang po
pa la 'byung ba brgyad dang bcas pa thams cad kyang srung sdom gyi ra ba las nam yang mi 'da' bar mdzad pa yin no/ /gsang ba sngags kyi sdom pa ni/ gnas skabs de nyid du
rigs dang dkyil 'khor kun gyi khyab bdag rdo rje sems dpa' dang dbyer ma mchis pa khu bo mkhan chen de nyid kyi drung nas/ rgyud ma smin pa smin par byed pa dpal kye rdo
rje man ngag lugs kyi dbang bskur ba legs par gsan cing / gzhir gnas pa'i rdo rje bzhi la sku bzhi'i sa bon btab ste/ dbang gis mtshon

pa'i ye shes mngon du gyur pa'i tshul gyis brjod bral lhan cig skyes pa nang gi sdom pa thob par mdzad la/ de phyin chad dbang bzhi po re re la'ang mnyam rjes bza' bsrung mi
'bral ba'i dam tshig lnga lnga ste nyi shu dang / khyad par bum dbang gi bsrung ba'i dam tshig rtsa ba'i ltung ba bcu bzhi/ yan lag gi ltung ba brgyad dang bcas pa rnams
la srung sdom rnam par dag pa'i sgo nas dam tshig phra zhing phra ba'ang nyams pa'i go skabs mi srid pa yin no/ /gzhan yang mkhan chen rdo rje 'chang de nyid kyi drung
nas/ dpal kye rdo rje'i lus dkyil gyi dbang bskur ba dang / grub chen dze tA ris bkral ba'i bya rgyud padma'i rigs kyi gtso bo tshe dpag med lha dgu'i dkyil 'khor du dbang
bskur ba dang / ngan song thams cad yongs su sbyong ba'i rgyud nas bstan zhing grub chen kun snying gis bkral ba'i rjes su 'brang ba kun rig rtsa ba'i dkyil 'khor lha so
bdun mgron thabs kyi lha dang bcas pa'i dkyil 'khor du dbang bskur ba dang / 'phags mchog klu sgrub zhabs kyis bkral ba'i gsang ba 'dus pa mi bskyod rdo rje lha so gnyis
kyi dkyil 'khor du dbang bskur ba dang / slob dpon nag po spyod pas mngal skyes sbyong byed du bkral ba'i 'khor lo bde mchog lha drug cu rtsa gnyis kyi dkyil 'khor du dbang
bskur ba dang / grub chen thang stong pa'i lugs kyi tshe rta zung 'brel gyi dbang dang / de'i yig cha sngags 'chang kun dga' bkra shis kyis mdzad pa'i lung la sogs pa
nyer mkho 'ga' zhig dang / ngag dbang brtan pa'i rdo rjes mdzad pa'i lam 'bras tshogs bshad kyi khrid yig gi lung la sogs pa gsan pa yin no/ /de lo bal bod dmag 'khrugs
kyi rkyen gyis dbus gtsang thams cad du 'brum nad byung bar brten/ rje 'di yang sku 'brum gyis sku brnyel tshul bzhes kyang / slar rim gyis zla ba sprin las grol

ba bzhin du je dwangs su gyur cing / mthar sku gzugs kyi 'phrod bzhes su skyid mkhar du chu tshan zhig la phebs pa yin no zhes thos so/ /de nas khu bo mkhan chen mchog gis
rje 'di la kun tu dgos pa'i gzhung bdun gzigs dgos tshul gyi bka' stsal phebs shing / de'i do dam slob dpon du byams pa bsod nams dpal 'byor bsko bzhag bskyangs pa ltar thugs
brtson chen po'i sgo nas legs par gzigs te/ dgung lo bcu bdun yan chad du rje btsun rin po ches mdzad pa'i 'grel pa dag ldan gyi mjug tu/ rgyud sde'i dum bu rnam gzhag
mngon rtogs dang / stong thun rnams kyi don bsdus bstod pa gnyis/ /bdag med bstod pa'i rnam 'grel dang bcas pa/ /kun tu dgos pa'i gzhung bdun 'thor mi bya/ /zhes gsungs
pa ltar gyi rgyud spyi la dgos pa'i gzhung bdun po thugs la bzung nas e wa~M bla brang du rgyugs 'bul ba sogs mdzad do/ /spyir rje 'di ni skuu na chung ngu'i dus nas gzhan
stobs kyi skul ma sogs la rag ma las par/ rang stobs kyi brtson 'grus thang lhod med pa zhig dang / thugs rab kyang 'jam mgon sa paNDi ta chen pos mdzad pa'i mgon po
'jam pa'i rdo rje la mchod par brjod pa/ dpal ldan blo gros dhIHlas byung ba tshar bdun bsgrags pas thugs la zin pa sogs gang ci nas phun sum tshogs pa zhig mnga' ba yin
no zhes thos so/ /de nas dgung grangs bco brgyad pa chu mo glang gi lor/ rgyal ba'i bstan pa la zhugs kyang yongs suu ma rdzogs pa ni so thar gyi las bsgrub pa dang las kyi
cho ga la mi dbang zhing / de la mi dbang bas gsang sngags kyi rgyud ston pa dang dbang bskur ba sogs kyi rdo rje slob dpon khyad par can du mi 'gyur bar dgongs nas/ so
thar rigs brgyad kyi nang nas mchog tu gyur pa dge slong gi dngos por bsgrub par bzhed nas/ dpal e wa~M chos ldan gyi

bla brang gzhung du mtshan brjod par dka' ba don gyi slad du mtshan nas smos na/ mkhan po brtan mkhas kyi yon tan du ma la dbang bsgyur ba byams pa nam mkha' 'chi med bkra
shis grags pa'i rgyal mtshan dpal bzang po dang / las kyi slob dpon legs par gsungs pa'i chos 'dul ba la mkhas shing / de'i bslab pa'i gnas mtha' dag ston pa la rnam dpyod
kyi mgrin pa yangs pa dpon slob rin po che ngag dbang dam chos pa dang / gsang ste ston pa'i slob dpon gnas brtan 'dul ba 'dzin pa bsod nams tshul khrims la sogs pa dad
pa'i dge 'dun bcu'i dbus su rje 'di dang phan khang zhabs drung rin po che ngag dbang bstan pa rin chen gnyis kyis bsnyen par rdzogs pa dge slong gi sdom pa rnam par dag
pa legs par bzhes par mdzad do/ /de'i tshe skyes bu dam pa 'di rab tu byung bas sangs rgyas kyi bstan pa dang lha'i phyogs ni zla ba yar gyi ngo bzhin du 'phel bar gyur
la/ nag po'i phyogs dang lha ma yin rnams ni mar gyi ngo bzhin du 'grib par gyur to/ /de lta bu'i snyan pa'i grags pas sa'i steng thams cad khyab par gyur cing / sa bla'i
lha rnams kyis rgyal chen ris bzhi pa'i lha rnams dang / rgyal chen ris bzhi pa rnams kyis sum cu rtsa gsum pa rnams la bsgrags shing / de bzhin du 'og min gyi bar du bsgrags
par gyur te/ mdo dran pa nye bar gzhag pa las skyes bu dam pa rnams rab tu byung ba'i tshe 'di lta bu 'byung bar bshad pa'i phyir ro/ /dus de nyid nas bzung ste bsnyen
par rdzogs nas lo brgya lon pa'i dge slong gi dngos po dang 'dra bar gyur te zhi zhing dul la bag yod pa'i sgo nas ltung ba sde lnga char gtogs dang bcas pa'i dri ma
mtha' dag dang bral zhing / gnyen po'i khrims nyis brgya lnga bcu rtsa gsum char gtogs dang bcas pa las nam

yang mi 'da' bar bzhugs pa yin no/ /gzhon nu nyid nas byang sems kyi/ /rlabs chen spyod pas 'khyud pa yi/ /snyan grags utpal dkar po'i phreng / /phyogs kyi bu mo'i rgyan du
byin/ /de mthong skye bo phal mo che'i/ /ngag la dbyangs can zhugs pa bzhin/ /bstod pa'i rol mo 'bum 'khrol ba/ /dri za'i phang 'gro'i glu las snyan/ /shes bya nam mkha'
dang mnyam pa/ /thugs chud 'chi med sar 'dzegs des/ /lung bstan gling bu bsgyur ba'i mod/ /phan bde'i 'dod pa 'grub la nye/ /gangs ljongs 'gro ba'i bsod nams kyi/ /rin chen
rdul mang las grub pa'i/ /e wa~M chos kyi pho brang ni/ /sa la 'og min 'phos pa bzhin/ /rgyal ba las kyang rnyed dka' ba'i/ /gsang sngags chos kyi mdzod gyur pa/ /gang
der son pa tsam gyis kyang / /'khor ba'i nad kun zhi bar byed/ /de lta'i longs spyod rdzogs zhing der/ /padma'i mtsho la ngang mo bzhin/ /zhugs pas srid pa hrul po ru/
/byed pa'i sta gon thog mar brtsams/ /gzod nas thams cad mkhyen zin kyang / /'gro 'di'i don slad yi ge nas/ /rgyud kyi rgyal po gnyis med bar/ /rnam dpyod blo yi mdzod du
bcug /mthong ba tsam gyi chu klung gis/ /sgrib pa'i dri ma kun 'khrud pa/ /dpal ldan sa skya'i chos grwa che/ /dad pa'i spyan gyi bdud rtsir byas/ /khyad par srid pa'i bde
ba la/ /chags pa'i mdud pa rab bkrol nas/ /rnam grol gling du bgrod pa'i phyir/ /so thar sdom pa'i shing rtar zhugs/ /yang cig theg chen sems bskyed kyi/ /sdom pa'i go
cha rab gyon nas/ /byang chub sems kyi mtshon rnon pos/ /bdag tu 'dzin pa'i dgra tshogs bcom/ /des kyang blo gros ma tshim par/ /gsang sngags sdom pa'i rkang mgyogs kyis/
/bcu gsum rdo rje 'dzin pa'i sar/ /tshe 'dir bgrod pa'i mthu ldan byas/ /chu bo'i rgyun las me lce dang / /zla ba'i zer las dug bzhin du/ /khyod

las sdom gsum dang 'gal ba'i/ /nyes byas phra mo'ang 'byung mi srid/ /e ma bsnyen par rdzogs pa yi/ /nor bu'i khri 'phang la 'khod pa'i/ /grags pa'i gdugs dkar g.yo ba des/
/srid pa'i rtse mo'i bar du khyab// //spyi don gsum pa zhugs pa'i rten des thos bsam sgom gsum ji ltar mdzad pa'i tshul ni/ bdag gi bla ma 'jam pa'i dbyangs mkhyen brtse'i
dbang po'i zhal snga nas mdzad pa'i rje 'di'i rnam thar gsol 'debs byin rlabs bdud rtsi'i sprin mdzes las/ gzhan yang ris med dge ba'i bshes gnyen mchog /nyi shu rtsa
bzhi gus pas nyer bsten nas/ /mang du thos dang bsam pa'i shes rab kyis/ /mkhas rnams dgyes pa bskyed der gsol ba 'debs/ /dam pas byin rlabs dben pa'i sgrub gnas su/ /thun
mong lam gyi rim pas rgyud sbyangs nas/ /bskyed rdzogs rnal 'byor zab mos lhan skyes kyi/ /ye shes rgyas par mdzad la gsol ba 'debs/ /zhes gsungs pa ltar rgyal ba'i bstan
pa la zhugs pa rnams kyi mngon par rtogs pa ni/ rgyal ba'i sras po ma pham pas mdo sde'i rgyan las/ 'di na dang por thos pa la brten tshul bzhin yid la byed pa 'byung
/ tshul bzhin yid la byed pa la yang yang dag don yul ye shes 'byung / zhes gsungs pa ltar tshogs lam gyi skabs su gzhung lugs rnams la thos bsam sgom gsum byas pa la brten
nas/ de nyid goms pa'i tshul gyis bsam byung dang 'jig rten pa'i bsgoms byung gi shes rab sbyor lam nges 'byed cha mthun bzhi la rim gyis 'byung zhing / de la brten nas
mthong lam sa dang po'i rtogs pa mngon du gyur pa'i tshe/ yang dag pa'i ye shes kyi cha shas tshes gcig zla ba lta bu mthong bar 'gyur la/ de nyid sgom lam gyi gnas skabs
rnams su rim

gyis je gsal du song nas/ mthar thug spang bya las grol zhing chos dang chos can gyi gnas lugs ji lta ba bzhin du rtogs pa'i so so rang gis rig pa'i ye shes zla ba'i dkyil
'khor nya gang ba lta bu rtogs pa la sangs rgyas su 'jog pa'i phyir ro/ /der ma zad da ltar gyi gnas skabs su'ang thos pa la ma brten par bsam pa mi 'byung zhing / de gnyis
med par sgom pas nyams su len mi shes pa yin no/ /khyad par gsang sngags kyi dbang bskur ba rnams ni thob pa tsam gyis bskal pa dpag tu med pa nas bsags pa'i sdig sgrib
mang po 'dag nus pas 'di la nan tan du bya dgos pa yin no zhes shes pa'i ched du rang nyid kyang de'i rjes su slob par bzhed nas/ thog mar bstan pa'i snang byed dam pa
'dam thog chos rje bla ma rin chen grags pa las/ jo bo nas brgyud pa'i man ngag phra mo rnams snar thang gi mkhan chen mchims nam mkha' grags kyis phyogs gcig tu bsgrigs
pa'i mngon rtogs brgya rtsar grags pa las byung ba'i rjes gnang sum cu so bzhi dang / de'i yig cha zhu chen gyis mdzad pa'i lung / rnal 'byor gyi rgyud ngan song sbyong ba'i
brtag pa las gsungs pa'i phyag rdor 'chi bdag 'joms pa lha bcu dgu'i dkyil 'khor du dbang bskur ba bcas dang / mkhas grub rgya mtsho'i gtsug rgyan mkhan chen ngag dbang
dam chos las/ kye rdor man ngag lugs kyi dbang dang / gser chos 'jam dpal nag po'i rjes su gnang ba bcas dang / rgya chen chos kyi spyan ldan spang shar bla ma ngag dbang
dpal bzang las/ grwa mngon lugs kyi dzaM dmar gyi las tshogs a rA gas mdzad pa dang / des mdzad pa'i mi 'gyur rdo rje'i gter ka nas byung ba'i dzaM lha nyer gcig gi g.yang
skyabs la sogs pa'i lung bcas gsan/ rje 'di dgung lo bco brgyad du son pa'i lo mjug der/ khu bo mkhan chen mchog gis e waM bla brang gzhung gi mkhan

sa bla brang phun tshogs khang sar la rtsis gnang nas/ rje 'di dgung lo bcu dgur son pa shing stag lor khu bo mkhan chen dam pa mdo khams su bstan 'gro'i don la chibs bskyod
bskyangs par brten/ de skor gyi thugs brel rnams bcad de rim gyis phyag dpe'i skor la gzigs rtog rgya cher bskyangs/ de skabs gong du byams pa nam mkha' 'chi med kyi rnam
thar du gsal ba ltar e waM pa'i mkhan sa bla khag rnams res bskor gyis mdzad pas/ rje 'di dgung grangs nyer gcig tu son pa me pho 'brug gi lor e wa~M bla brang gzhung
phan khang nas rtsis bzhes te/ bka' chos rnams mdo sngags smra ba'i khyu mchog ngag dbang bstan pa rin chen pas stsal ba rnams rje 'dis gsan par mdzad de/ de'ang sgrub thabs
brgya rtsa nas byung ba'i lo gyon ma'i rjes gnang sngon du 'gro ba'i sgo nas/ mkhas pa'i dbang po ngag dbang brtan pa'i rdo rje'i yig steng nas/ 'phags yul gyi grub pa'i
'khor los sgyur ba 'jigs bral bi rU pa'i thugs bcud gsung ngag rin po che lam 'bras tshogs bshad du grags pa'i sngon 'gro snang ba gsum gyi khrid dang / de'i skabs kyi
snga chos su e wa~M pa'i chos spyod dum bu gsum kha skong dang bcas pa'i lung / de rjes brgyud pa'i khyad par gnyis ldan gyi sems bskyed/ de nas slob ma rjes 'dzin sogs
dbang gi mngon par rtogs pa brgyad dang ldan pa'i sgo nas dpal kye rdo rje man ngag lugs kyi rdul tshon gyi dkyil 'khor chen por bcug ste dbang bzhi rdzogs par bskur ba
dang / de nas lam gyi dngos gzhi rgyud gsum gyi khrid la/ thog mar lta bas spros pa gcod pa'i phyir kun gzhi rgyu rgyud la 'khor 'das dbyer med kyi lta ba bsgom pa/ bar du
lam gyi nyams bskyed pa'i phyir lus thabs rgyud la dbang bzhi dang rjes su 'brel ba'i lam gyi nang

nas bum dbang gi khrid yongs su rdzogs pa/ de'i nang tshan nang bskyed rim gyi mgor slob dpon gyi zab mo lus kyi dkyil 'khor du dbang bskur ba dang bcas pa/ de rnams kyi snga
chos su rje dkon mchog lhun grub kyis mdzad pa'i kye rdor man ngag lugs kyi mngon rtogs/ lus dkyil dbang chu/ gtor chog rnams dang / ngag dbang brtan rdor gyis mdzad pa'i
lam 'bras kyi khrid yig gi lung dang bcas pa gsan pa'i skabs/ gsang dbang gi mgor rje 'di snyun gzhi zas dug gi rnam pa lta bus tshabs cher bsnyun par brten/ de man chad
kyi khrid rnams gsan ma thub/ de nas zhal dkar bla sman la sogs bsten te sman dpyad dang dug bcos la sogs pa mang du mdzad/ snying ri nas mthu stobs kyi dbang phyug khri
chen padma bdud 'dul mthu stobs rgyal mtshan pa'ang ngor du spyan drangs te/ smin gling pa'i sgrub thabs 'dod bum las byung ba'i chos dbang lugs kyi drang srong loktri'i
rig gtad dang / gnubs lugs kyi legs ldan stag zhon nag po'i rjes su gnang ba/ las 'brel lugs kyi gza' bdud kyi srog dbang / de dang 'brel bar gza'i byad 'grol dug dbyung
dang bcas pa/ rta mgrin yang gsang khros pa lha dgu'i dbang / pad gling lugs kyi phyag rdor dregs 'dul dang / tshe dbang rdo rje phreng ba/ zhang khrom gter byon byad
'grol gser gyi lde mig dang / tshar chen gyi yig steng nas gnod sbyin bektse 'khor mang gi rjes gnang bcas gsan/ gzhan yang gza' bcos dang dug bcos kyi rigs mang du zhu
bar mdzad/ yang skabs shig snying rir phebs te/ khri chen de nyid las gza' bcos dang dug bcos la sogs pa'i rim gro'i rigs mang du zhu ba sogs mdzad kyang lo bzhi tsam gyi
bar la snyun gzhi de sel ma thub/ de'i rkyen gyis sku gzugs kyi shed shor zhing sku sha'ang ha cang srab par song / thugs rab kyang de

phyin chad sngar dang mi 'dra bar cung zad 'grib pa yin gsungs/ dgung lo nyer gnyis pa'i nang snyun gzhi cung zad dwangs pa'i skabs shig bskyed rdzogs kyi bsgom bya'i don rnams
byams pa bsod nams dpal 'byor las bka' khrid dpyis phyin par zhu bar mdzad de/ 'byung 'dul gyi bsnyen pa bcu cha'i sbyin sreg dang bcas pa dang / khyad par lo de'i hor
zla dgu pa nas bzung ste zla ba bdun gyi bar la/ dpal kye rdo rje'i gzhi'i bsnyen pa bcu cha'i sbyin sreg dang bcas pa stan thog gcig tu tshang bar mdzad/ dgung grangs
nyer gsum pa'i ston mjug der/ khams nas khu bo mkhan chen mchog gi phyag mdzod yon tan rgya mtsho dpon 'khor rnams kyang 'bul skyel dang dge 'dun la bsnyen bkur stob pa'i
ched du bar chad med par ngor du 'byor/ lo de'i hor zla bcu gnyis pa'i nang rje 'di dbus phyogs kyi gnas khyad par can rnams mjal ba'i ched du ngor nas chibs bteg /mar
lam paN chen dge 'dun grub pas phyags btab pa'i chos grwa chen po bkra shis lhun po'i rten gsum rnams zhib mjal dang / de nas rim gyis lam bar gyi dgon khag rnams mjal bzhin
pa'i sgo nas lha ldan du phebs te 'jig rten kun gyi mchod sdong bla na med pa jo shAka rnam gnyis kyi gtsos pa'i rten gsum yongs su rdzogs pa zhib mjal dang / yer pa/
dga' ldan/ bsam yas/ gdan sa mthil/ zangs ri mkhar dmar/ rtse thang / yar klungs skor/ 'phyong rgyas ri bo bde chen sogs brgyud yar 'brog mtsho skor mdzad de yar 'brog skor
gyi dgon sde khag la sogs pa mdor na dbus phyogs kyi gnas khyad par can rnams dang / dgon sde khag la sogs pa'i rten gsum thams cad dad pa'i spyan gyis legs par mjal
te/ me tog bdug spos mar me dri mchog zhal zas la sogs pa'i mchod pa dang / snyan dar phon

che ba/ rten gtso che ba 'ga' zhig la zhal gser gsol ba la sogs pa mchod pa'i sprin phung rgyas par dkrigs pa'i sgo nas bsod nams kyi myu gu skyed bsrings shing / khyad par
bstan 'gro yongs la sman pa'i smon lam rnam par dag pa'i sa bon rma med pa yang nas yang du 'debs par mdzad do/ /de nas rim gyis rgyal rtse dang zhwa lu sogs su phebs nas/
de dag tu yod pa'i dgon khag so so'i rten gsum rnams zhib mjal dang / mchod 'bul sogs rgyas par mdzad de e wa~M du phebs/ de nas skabs 'gar gzhis rtse/ chu mig /srad rnams
su khrom dbang stsal du tshar kha shas byon pa dang / sku gzugs kyi 'phrod bzhes su rta nag /tsha rong / mang mkhar rnams su chu tshan la tshar kha shas phebs pa ma
gtogs ngor rang du bzhugs/ mkhas btsun bzang gsum gyi yon tan du ma la dbang bsgyur ba'i phan khang zhabs drung rin po che dpal ldan rin chen chos mdzod kyi drung nas/ kha
che paN chen nas brgyud pa'i 'jam dkar ma ti lugs kyi rjes su gnang ba dang / bya rgyud rdo rje'i rigs kyi gtso bo slob dpon dze tA ris bkral ba'i rdo rje mi 'khrugs pa
la bkra shis lha mo brgyad kyis bskor ba'i dkyil 'khor du dbang bskur ba/ sa lugs kyi dme brtsegs dud ka'i rjes su gnang ba/ khams gsum dbang du sdud pa'i rigs byed ma ngor
lugs thun mong ma yin pa'i rjes su gnang ba/ pha rgyud zhe sdang can 'dul bar byed pa dpal rdo rje 'jigs byed rwa lugs lha dgu'i dkyil 'khor du dbang bskur ba dang /
'chi bdag las kyi gshin rje dam can chos kyi rgyal po lha bcu gsum gyi rjes su gnang ba/ ba ri lugs kyi sgrub thabs brgya rtsar grags pa'i rjes gnang rigs mthun phyogs gcig
tu bsdebs pa'i rjes su gnang ba bdun cu don brgyad dang / de'i rjes

gnang gi yi ge dkon mchog lhun grub kyis mdzad pa'i lung dang bcas pa dang / mkhas pa'i dbang po rab dkar bla ma lhun grub ting 'dzin gyi drung nas/ 'phags yul gyi paN grub
rgya mtsho'i gtsug rgyan slob dpon a bha yA ka ra gupta ste 'jigs med 'byung gnas sbas pa zhes yongs su grags pa'i zhal snga nas legs par bkral ba'i rdo rje phreng ba nas
byung ba'i dkyil 'khor bzhi bcu zhe gnyis dang / de'i steng du paNDi ta dArpa Na A tsarYa zhes pa 'gro ba'i me long du grags pas mdzad pa'i kri ya sa mutstsha ste rdo rje
slob dpon gyi bya ba kun las btus pa'i bstan bcos nas byung ba'i dge legs su byed pa'i dkyil 'khor gsum bsnan te/ mdor na dkyil 'khor bzhi bcu rtsa lnga'i ras bris kyi
dkyil 'khor chen por dbang bskur ba rnams legs par gsan/ gzhan yang de skabs rnams su kun rig gi bsnyen pa zla ba gsum bcu cha'i sbyin sreg dang bcas pa dang / 'jigs byed
kyi bsnyen pa zla ba gsum kha skong gi sbyin sreg dang bcas pa/ mgon dkar gyi sku mtshams zla ba gcig dang bcas pa bzhugs/ sambu Ta'i cho ga thugs 'dzin bskyangs te gtsug
lag tu sgrub mchod gsung du tshar gcig tsam byon/ e wa~M pa'i sgrub mchod chen mo'i skabs bde mchog gi tshon blugs pa'ang lo kha shas mdzad/ dgung lo nyer bdun pa rnga
chen gyi lor sa skya nas bdag chen 'jam pa'i dbyangs mthu stobs nus pa'i dbang phyug 'gro mgon dbang sdud snying po dbus phebs mdzad pa'i mar lam ngor du phebs/ snga phyir
phebs bsu'i tshogs mang po dang / dge 'dun gyi ser sbreng gi bkod pa mtshar zhing yid du 'ong ba dang bcas pas mdun bdar te spyan drangs/ e wa~M pa'i zur bzhi bla khag
rnams kyis rang rang gi 'byor stobs dang bstun pa'i bsnyen bkur dang 'bul ba rgya chen bstabs shing chos kyi 'brel pa re'ang

zhus/ gtsug lag tu grwa mang la gnas brtan bcu drug gi rjes su gnang ba stsal te skal ba bzang po'i me tog rgyas par mdzad/ rje 'di sku mched nas kyang thar rtser gdan zhus
thog zhag gcig bzhugs par zhus te dpon 'khor tshang mar bsnyen bkur gya nom pa dang / dngos 'bul gyi tshogs shin tu gtos che bar phul/ de skabs bdag chen 'jam pa'i dbyangs
des so so'i mos pa'i yol go dang 'tshams par chos kyi bdud rtsi stsal ba thams cad rje 'dis gsan par mdzad de/ bya rgyud de bzhin gshegs pa'i rigs kyi gtso bo thub pa
gnas brtan bcu drug gi rjes su gnang ba dang / ma gcig grub pa'i rgyal mos dpal 'khor lo sdom pa'i rgyud mngon brjod 'bum pa la brten nas bkral ba'i tshe dpag med lha gcig
bum gcig gi byin rlabs dbang bzhi'i tshul du bskur ba/ grub chen thang stong pa nas brgyud pa'i tshe rta zung 'brel gyi dbang bskur ba/ gu ru chos dbang gis zab gter nas
spyan drangs pa'i phyag rdor gtum po khyung lnga'i rjes su gnang ba/ mnga' bdag nyang nyi ma 'od zer gyis zab gter nas spyan drangs pa'i gu ru drag dmar gyi dbang yongs
su rdzogs pa/ rig 'dzin rgod kyi ldem 'phru can gyis zab gter nas spyan drangs pa'i tshe sgrub 'chi med lcags kyi sdong po'i dbang bskur ba/ rgya zhang khrom rdo rje 'od
'bar gyi gter byon byad 'grol gser gyi lde mig tu grags pa rnams gsan/ bdag chen chos kyi rgyal po de e wa~M du zhag brgyad tsam bzhugs nas/ slar yang phebs skyel gyi tshogs
dang bcas te dbus phyogs su chibs kyi gdong bsgyur/ dgung lo nyer dgu pa shing byi lor mkhan chen ngag dbang dam chos byang du 'gro don la khyug tsam phebs skabs/ rje
'dis mkhan tshab mdzad de sgrub mchod kyi dbu bzhugs sogs mdzad/ slar mkhan chen de nyid byang nas tshur phebs bstun lo de'i hor zla bcu gnyis pa'i tshes bcu

gnyis nyin gangs ljongs bsod nams kyis ma zin par mkhan rin po che ngag dbang dam chos pa gang nyid glo bur du gzugs sku'i bkod pa chos kyi dbyings su bsdus/ de la brten nas
e wa~M pa'i bla khag khang tshan dang bcas pa thams cad kyis dpon slob rin po che byams pa bsod nams dpal 'byor mkhan por mnga' gsol/ rje 'dis de skabs kun tu spyir thar
rtse rang yang bla brang shin tu nyag phra ba'i 'o brgyal gang che la brten nas de'i thugs 'gan gyi khur yang lhur bzhes mdzad dgos pa yin mod/ 'on kyang gtso bor yang
na phyag dpe'i gzigs rtog /yang na de dag gi don la bsam byung gi rig pas dpyad pa/ yang na thos bsam gyis sgro 'dogs chod pa'i don rnams sgom pas nyams su bzhes pa/ der
ma zad bshad ma thag pa ltar gyi sku mtshams sogs bzhugs pa/ sku mtshams ma bzhugs kyang lam dus kyi dbang gi chu bo ma nub pas gtso byas pa'i dpal ldan sa skya pa'i chag
med rnam pa bzhi dang / gong du yi dam lha'i ljags bsnyen song rigs kyi bdag bskyed bzlas pa dang bcas pa/ yi dam dang chos srung nor lha'i rigs mang po la gtor ma 'bul
ba sogs mdor na chos brgyad kyis bran bzhin du bkol ba'i mtshams par ming btags pa phal mo ches 'gran du mi bzod pa'i thugs dam kho na la bzhugs pa sogs chos mthun gyi bya
ba 'ba' zhig las dus skad cig kyang g.yel ba mi mnga'/ gzhan yang gdul bya so so'i bsam pa dang mthun par rje rang gis gang gsan pa'i chos thams cad kyang lan grangs mang
po'i bar du stsal zhing / de dag kyang las sla dang rtsing spyod du ma song bar phyag len phro mo tshun chad kyang ma 'dres par mdzad do/ /de nas rje 'di dgung lo sum
cu pa shing glang hor zla dgu pa'i nang khu bo mkhan chen dam pa'ang mdo khams

sde dge'i phyogs nas yar phebs te/ e wa~M pa spyi dang bye brag rje 'di sku mched nas snga phyir phebs bsu'i rigs mang po dang / dgon pa'i ser sbreng gi tshogs dang bcas pas
spyan drangs te e wa~M du phebs/ gong du rje de nyid kyi rnam thar du gsal ba ltar gyi lha dang bla ma'i tshogs la mchod 'bul dang / dge 'dun la bsnyen bkur sogs rgya che
bar mdzad/ de skor gyi thugs brel chod bstun khu bo mkhan chen mchog dang rje 'di lhan rgyas nas thar rtse rang gi lha khang khag thams cad la rab gnas rgyas par mdzad/
dgung grangs so gcig pa me stag hor zla bdun pa'i nang khu bo mkhan chen rdo rje 'chang mang mkhar chu tshan du chibs bskyod bskyangs/ rje 'dis de bar la 'jam dkar ma ti
lugs kyi sku mtshams zla ba gcig bzhugs/ de nas lo de'i hor zla bcu gnyis pa'i yar tshes nas bzung ste khu bo mkhan chen rdo rje 'chang chen po de nyid kyi drung nas dbang
lung phal che ba bum pa gang byo'i tshul du rje 'di sku mched gnyis char gyis gsan par mdzad ces thos so/ /de'ang mdo sngags gnyis kyi nang nas ches mchog tu gyur pa
gsang sngags rdo rje theg pa la rgyud sde rin po che rnam pa bzhir bzhugs pa'i nang nas/ dang po bya rgyud kyi skor la/ de bzhin gshegs pa'i rigs kyi gtso bo sman bla mched
bdun gyi rjes su gnang ba dang / de'i yig cha thar paN gyis mdzad pa'i lung / sangs rgyas klu dbang rgyal po lha lnga'i rjes su gnang ba dang / de'i sgrub skor 'phags
pa klu sgrub kyis mdzad pa/ sgrub thabs bcom ldan ral gris mdzad pa/ bstod pa rong ston gyis mdzad pa/ sgrub rjes ngag dbang mchog legs rdo rjes mdzad pa/ char 'bebs dpal
ldan chos skyong gis mdzad pa rnams kyi lung / jo bo rje nas brgyud pa'i thub pa gnas brtan bcu drug gi rjes su gnang ba dang / de'i yig cha sngags 'chang kun dga' rin chen
gyis

mdzad pa'i lung / gsang ba spyi rgyud nas gsungs pa'i de bzhin gshegs pa'i rigs kyi bdag po rigs gsum spyi'i dkyil 'khor du dbang bskur ba dang / de'i yig cha thar rtse pan
chen nam mkha' dpal bzang gis mdzad pa'i lung / 'jam dpal dkar po ma ti lugs kyi rjes su gnang ba dang / de'i bstod pa paNDi ta ma tis mdzad pa/ sgrub skor rgya ston kun
dga' brtson 'grus kyis mdzad pa/ sgrub thabs dang rjes gnang gi yi ge thar paN gyis mdzad pa/ smon lam paNDi ta rig pa'i khu byug gis mdzad par grags pa/ sbyin sreg sangs
rgyas phun tshogs kyis mdzad pa rnams kyi lung / 'jam dbyangs dang sa paN sbags te sgrub pa'i byin rlabs dang / de'i yig cha ngag dbang chos grags dang / tshogs bsag pa
kun dga' tshul khrims kyis mdzad pa'i lung / 'jam pa'i dbyangs la bstod pa gang blo ma la brten pa'i 'jam dpal ye shes yon tan bzang po'i rig gtad/ de bzhin gshegs pa'i
rigs kyi yum 'phags ma rig pa chen mo'am gza' rnams kyi yum du grags pa gtso 'khor rnams kyi rjes su gnang ba dang / de'i yig cha ngag dbang mchog legs rdo rjes mdzad pa/
bstod pa bstan 'dzin rdo rjes mdzad pa bcas kyi lung / de bzhin gshegs pa'i rigs kyi gtsug tor rnam par rgyal ma lha dgu'i rjes su gnang ba dang / de'i bstod pa ngor chen
rdo rje 'chang gis mdzad pa/ sgrub rjes dkon mchog lhun grub kyis mdzad pa/ brgyud 'debs mus chen sangs rgyas rin chen gyis mdzad pa kha skong dang bcas pa/ sbyin sreg
dpal ldan don grub kyis mdzad pa rnams kyi lung / gtsug tor gdugs dkar gyi byad 'grol rmor chen pa'i yig cha'i steng nas lung dang bcas pa/ de bzhin gshegs pa'i rigs kyi
khro bo gtsug tor 'bar ba'i rjes gnang byad 'grol

dang bcas pa/ de'i yig cha zhu chen tshul khrims rin chen gyis mdzad pa'i lung / khro rgyal mi g.yo ba dkar po'i rjes su gnang ba dang / de'i yig cha dkon mchog lhun grub kyis
mdzad pa'i lung / bya rgyud padma'i rigs kyi gtso bo tshe dpag med lha dgu'i dkyil 'khor du dbang bskur ba dang / de'i sgrub dkyil dkon mchog lhun grub pas mdzad pa/
thar rtse paN chen gyis mdzad pa'i dbang gi mtshams sbyor dang / rab gnas bya tshul/ sbyin sreg sangs rgyas phun tshogs kyis mdzad pa/ tshe sgrub kyi gdams pa zab mo thun
mong ma yin pa sngags 'chang kun dga' rin chen gyis mdzad pa rnams kyi lung / tshe dpag med 'chi med rnga sgra lha dgu'i dkyil 'khor du dbang bskur ba dang / de'i yig cha
thar paN gyis mdzad pa/ de'i lhan thabs sangs rgyas phun tshogs kyis mdzad pa bcas kyi lung / grub chen mi tra dzo kis bkral ba'i tshe dpag med dkar po'i rjes su gnang
ba dang / de'i yig cha dkon mchog lhun grub dang zhu chen tshul khrims rin chen gyis mdzad pa/ khro phu lo tsA bas mdzad pa'i 'chi ba bslu ba'i man ngag dang / zhu chen gyis
mdzad pa'i kha 'bar ma dkar mo'i 'chi bslu dang bcas pa rnams kyi lung / padma'i rigs kyi bdag po 'phags pa bcu gcig zhal gtso rkyang gi rjes su gnang ba dang / de'i
yig cha dkon mchog lhun grub kyis mdzad pa/ smyung gnas kyi cho ga zhu chen gyis mdzad pa bcas kyi lung / skyer sgang lugs kyi thugs rje chen po gtso 'khor gsum pa'i rjes
su gnang ba dang / de'i yig cha thar paN gyis mdzad pa/ las kha tshar sangs rgyas phun tshogs kyis mdzad pa/ thugs rje chen po dang phyag rgya chen po zung 'jug tu nyams
su len tshul dkon mchog lhun grub kyis mdzad pa rnams kyi lung / 'jig rten dbang

phyug seng ge sgra'i rjes su gnang ba dang / de'i yig cha dkon mchog lhun grub kyis mdzad pa/ gdon sgrol gyi cho ga thar paN dang / sngags 'chang kun dga' bsod nams kyis mdzad
pa/ seng ge sgra'i char 'bebs 'dam thog bstan 'dzin rdo rjes mdzad pa rnams kyi lung / padma'i rigs kyi yum sgrol dkar yid bzhin 'khor lo thun mong dang / thun mong ma
yin pa'i rjes su gnang ba/ /tshar chen gyis mdzad pa'i tshe khrid zla ba'i chu rgyun gyi snying po dang / de'i lhan thabs 'jam dbyangs mkhyen brtse'i dbang phyug gis mdzad
pa'i yig cha bcas kyi steng nas nyams khrid zab mo yongs su rdzogs pa/ sgrol dkar sgrub thabs slob dpon ngag gi dbang phyug grags pas mdzad pa'i 'chi bdag bslu ba'i rtog
pa nas phyung ba paNDi ta don yod rdo rje dang / lo tsA ba ba ri'i 'gyur/ sgrol dkar sgrub thabs/ gtor ma/ bum chog /srung 'khor bcas kyi yi ge /bris pa'i srung 'khor
gyi yi ge /bar chad zhi bar byed pa/ ltas ngan g.yang du blang ba'i man ngag /ngag gi byang 'grol gyi yi ge slob dpon padma nag pos mdzad pa/ sgrol ma'i sprul pa ce spyang
sngon mo'i srung ba/ ce spyang sngon mo'i lam srung gi gsal byed/ rjes gnang gi skabs su nye bar mkho ba'i lo rgyus mdzad byang med pa/ rje dkon mchog lhun grub kyis mdzad
pa'i sgrub thabs rjes gnang bstod pa dang bcas pa/ 'jam dbyangs mkhyen brtse'i dbang phyug gis mdzad pa'i sgrol dkar rjes gnang dang / de'i dmigs rim skyabs yul zhing
khams ma/ sbyin sreg bklags chog tu bkod pa/ dbang phyug rab brtan gyis mdzad pa'i sgrub thabs dang / sgrol dkar sbyin sreg mkhas grub sangs rgyas phun tshogs pas mdzad
pa dang bcas pa rnams kyi lung / jo bo nas brgyud pa'i sgrol ma nyi shu rtsa gcig gi

rjes su gnang ba dang / sgrol ma'i phyag 'tshal nyer gcig gi sgrub thabs yig rnying dang / de'i rjes gnang gi chings mkhan chen ngag dbang chos grags kyis mdzad pa/ sangs rgyas
phun tshogs kyis mdzad pa'i sgrol ma maNDal bzhi chog dang bcas pa'i lung / bla med du gtogs kyang 'dir mtshan brgya rtsa brgyad kyi lung blang dgos pa dang sde tshan
gcig pa'i phyir bya rgyud kyi gras su bzhag pa gnyan sgrol yan lag drug pa'i rjes su gnang ba dang / de'i yig cha dkon mchog lhun grub kyis mdzad pa/ sgrol ma'i man ngag
rmi lam brtag thabs shin tu zab pa lha mo shra ma Na'i sgrub thabs kun mkhyen bkra shis rnam rgyal dang / sa chen kun dga' blo gros kyis mdzad pa bcas kyi lung / padma'i
rigs kyi khro bo rta mgrin lcags ral can zla rgyal lugs su grags pa'i rjes su gnang ba dang / de'i sgrub thabs zla ba rgyal mtshan gyis mdzad pa/ nad gso ba/ steng gdon
gzir ba/ lus srung ba/ ser ba srung ba/ phyir zlog pa/ rjes gnang yi ge rnying pa/ thar paN gyis mdzad pa'i sgrub rjes rnams kyi lung / padma'i rigs kyi pho nya mo dbyangs
can ma dkar mo'i rjes su gnang ba dang / de'i sgrub rjes thar paN gyis mdzad pa kha skong dang bcas pa'i lung / rdo rje'i rigs kyi gtso bo slob dpon dze tA ris bkral ba'i
mi 'khrugs pa lha dgu'i dkyil 'khor du dbang bskur ba dang / de'i sgrub dkyil dkon mchog lhun grub kyis mdzad pa/ de'i zur 'debs zhu chen gyis mdzad pa/ sbyin sreg gi
cho ga dkon mchog lhun grub pas mdzad pa rnams kyi lung / rdo rje'i rigs kyi bdag po phyag rdor gos sngon can 'gro bzang lugs kyi rjes su gnang ba/ rnam 'joms ba ri lugs
lha gcig bum gcig gi rjes gnang khrus dang bcas pa dang / de'i yig cha dkon mchog lhun grub kyis mdzad pa'i lung / rdo rje'i rigs kyi pho nyar gtogs pa khro bo dme

brtsegs sa lugs su grags pa dud ka'i rjes gnang khrus dang bcas pa dang / de'i zhal gdams zab mo sa paN gyis mdzad pa/ rmor chen gyis mdzad pa'i sgrub thabs khrus chog bcas
dang / bsod nams lhun grub kyis mdzad pa'i grib mdos bcas kyi lung / jo bo'i lugs kyi dme brtsegs ljang nag gi rjes su gnang ba dang / de'i yig cha thar paN gyis mdzad pa/
las tshogs la grib srung ba/ ser ba srung ba/ rims nad srung ba/ phyugs nad srung ba/ mi lo nad can srung ba/ ra lugs la spyang ki srung ba/ 'bras phol lhog pa gso ba/
nad pa'i sngas srung ba/ zhing gi 'bu srung ba/ bang mdzod srung ba/ 'gong po sreg pa/ dme grib srung thabs dang bcas pa rnams kyi lung / rdo rje'i rigs kyi pho nya mo khro
mo dme brtsegs kyi rjes su gnang ba dang / de'i yig cha 'jam mgon kun dga' blo gros kyis mdzad pa'i lung / bya rgyud nor can gyi rigs dzaM dkar 'brug zhon lha lnga jo
bo lugs kyi rjes su gnang ba dang / de'i yig cha she'u lo tsA ba kun dga' chos grags dang / 'jam mgon kun dga' blo gros kyis mdzad pa'i lung / phyag rdor gos sngon can gyi
rjes gnang sngon du 'gro ba'i sgo nas rnam sras ser chen lha dgu'i rjes su gnang ba spro ba lnga dang bcas pa dang / de'i yig cha dkon mchog lhun grub kyis mdzad pa'i
lung dang bcas pa/ rgyud sde gnyis pa spyod rgyud de bzhin gshegs pa'i rigs kyi bdag po 'jam dbyangs dmar ser a ra pa tsa na'i rjes su gnang ba dang / de'i yig cha thar paN
gyis mdzad pa'i lung / rgyud sde gsum pa rnal 'byor gyi rgyud kyi ngan song thams cad yongs su sbyong ba'i rgyud las bstan pa'i kun rig rtsa ba'i dkyil 'khor du dbang
bskur ba dang / kun rig gi cho ga gzhan phan mtha' yas/ bsnyen rgyas sgrib pa

rnam sel/ cha gsum gyi cho ga rnams ngor chen gyis mdzad pa/ dbang gi mtshams sbyor dang / sbyin sreg ro sreg sAtstsha rab gnas dang bcas pa dkon mchog lhun grub kyis mdzad
pa/ bsnyen rgyas lhan thabs thar paN gyis mdzad pa rnams kyi lung / phyag rdor 'chi bdag 'joms pa lha bcu gsum gyi dkyil 'khor du dbang bskur ba/ rgyud sde bzhi pa rnal
'byor bla med kyi skor la/ pha rgyud gsang ba 'dus pa mi bskyod rdo rje lha so gnyis 'phags lugs kyi dkyil 'khor du dbang bskur ba dang / de'i sgrub thabs/ dkyil chog /gtor
chog /mchod chog /mchod phreng rnams ngor chen rdo rje 'chang gis mdzad pa'i lung / slob dpon sangs rgyas ye shes zhabs kyis bkral ba'i gsang 'dus 'jam pa'i rdo rje lha
bcu dgu'i dkyil 'khor du dbang bskur ba/ jo bo rje dpal ldan a ti shas bkral ba'i gsang 'dus spyan ras gzigs lha bcu dgu'i dkyil 'khor du dbang bskur ba/ grub chen birWa
pas bkral ba'i 'jam dpal gshin rje'i gshed dmar po lha lnga'i dkyil 'khor du dbang bskur ba dang / de'i sgrub thabs dang dkyil chog ngor chen rdo rje 'chang gis mdzad pa/
rje dkon mchog lhun grub kyis mdzad pa'i gsal byed/ brgyud 'debs/ sbyin sreg /bkra shis rnams dang / dbang gi mtshams sbyor thar paN gyis mdzad pa bcas kyi lung / rdo
rje 'jigs byed rwa lugs lha dgu'i dkyil 'khor du dbang bskur ba dang / de'i sgrub dkyil dkon mchog lhun grub kyis mdzad pa/ gtor chog ngor chen rdo rje 'chang gis mdzad pa/
dbang gi mtshams sbyor sangs rgyas phun tshogs pas mdzad pa/ las bzhi'i sbyin sreg rwa lo tsA bas mdzad pa/ drag po'i sbyin sreg bande ye shes seng ges mdzad pa/ yang
drag po'i sbyin sreg sgrub khang dpal ldan don grub kyi mchod g.yog pa

shAkya'i ming can gyis mdzad pa/ char 'bebs mkhas grub dpal ldan don grub kyis mdzad pa rnams kyi lung / las gshin lha bcu gsum gyi rjes su gnang ba dang / de'i sgrub rjes
dkon mchog lhun grub pas mdzad pa/ mtshams sbyor sangs rgyas phun tshogs pas mdzad pa bcas kyi lung / grub chen nag po pa'i lugs kyi bde mchog lha drug cu rtsa gnyis kyi
dkyil 'khor du dbang bskur ba dang / de'i sgrub thabs mus chen sangs rgyas rin chen gyis mdzad pa/ kun mkhyen bsod nams seng ges mdzad pa'i lU nag gnyis char gyi sgrub thabs
dang / dkyil chog rje btsun rin po ches mdzad pa/ gsal byed dkon mchog lhun grub pas mdzad pa/ mtshams sbyor sangs rgyas phun tshogs kyis mdzad pa rnams kyi lung / slob
dpon kangka dattas bkral ba'i phag dkar shes rab gsal byed kyi byin rlabs dang / de'i yig cha mkhas grub dpal ldan don grub pas mdzad pa'i lung / ma gcig grub pa'i rgyal
mos bkral ba'i tshe dpag med lha gcig bum gcig gi byin rlabs dbang bzhi'i tshul du bskur ba dang / de'i yig cha sngags 'chang kun dga' rin chen gyis mdzad pa'i lung /
bde mchog gi bka' srung khyad par can dur khrod bdag po yab yum gyi rjes su gnang ba dang / de'i yig cha sngags 'chang kun rin gyis mdzad pa'i lung / A tsArYa dmar po nas
brgyud pa'i mkha' lding gser mig 'khyil ba 'byung po 'ur 'ded kyi rjes su gnang ba dang / shar 'bum chuu ba dpal ldan grags pas mdzad pa'i de'i lo rgyus/ bsnyen pa/ sgrub
pa/ las sbyor la/ khyad par gyi las sbyor ser ba dang char gcod pa/ mid 'byar bcos pa/ dug srung ba/ dug 'dred pa/ sri'u gso ba/ gdon bgegs skrod pa/ smyo ba 'dul ba/

bcud len/ mdze gso ba/ spyi 'gro'i las sbyor dang bcas pa dang / rjes gnang gi yi ge mkhas grub sangs rgyas phun tshogs pas mdzad pa rnams kyi lung / rdo rje gur las gsungs
pa'i phyag na rdo rje 'byung po 'dul byed kyi rjes su gnang ba dang / de'i sgrub rjes dkon mchog lhun grub kyis mdzad pa/ brgyud 'debs dpal ldan don grub kyis mdzad pa kha
skong dang bcas pa/ gur nas gsungs pa'i 'phags ma so sor 'brang ma'i rjes su gnang ba dang / de'i yig cha thar paN gyis mdzad pa'i lung dang bcas pa/ khyad par snyan brgyud
gser chos kyi skor la/ rgya gar 'phags pa'i yul gyi mkhas dang grub pa yongs kyi gtsug gi nor bu'i cod paN la zhabs sen gyi padmo rnam par bkod pa grub chen birWa pa
chen pos rgyal yum rdo rje bdag med ma las dngos su gsan pa'i gsung ngag rin po che lam 'bras bu dang bcas pa'i skor la tshogs bshad dang / slob bshad gnyis su grags pa'i
dang po tshogs bshad tu grags pa'i skor la/ thog mar bla ma tshad mar bya ba'i phyir bla ma la gsol ba 'dabs pa e wa~M pa'i chos spyod dum bu gsum dang / dum bu dang po'i
kha skong mkhan chen nam mkha' bsam 'grub la gsol ba 'debs pa nas/ rje rang gi gsol 'debs dmigs med byams ldan ma'i bar dang / mkhas grub sangs rgyas phun tshogs pas
mdzad pa'i e waM pa'i gdan rabs rnam thar nor bu'i phreng ba bcas kyi lung / nyams myong tshad ma rgyud la skyed par byed pa'i khrid dngos la/ khrid kyi gzhung shing chen
po bzhi'i nang tshan gzhung shing rgyas pa gzhung ji ltar ba bzhin du bkri ba'i khrid yig ngag dbang brtan pa'i rdo rjes mdzad pa'i gzhan phan phrin las rgyas byed kyi steng
nas/ lam gyi sngon 'gro snang ba gsum gyi khrid sngon du 'gro ba'i sgo nas brgyud

pa'i khyad par gnyis ldan gyi sems bskyed pa dang / de las byung ba'i dam tshig rnams la srung sdom shes pa'i ched du byang chub sems dpa'i sdom pa nyi shu pa'i 'grel pa rje
btsun rin po ches mdzad pa'i lung / de nas slob ma rjes 'dzin sogs dbang gi mngon par rtogs pa brgyad dang ldan pa'i sgo nas dpal kye rdo rje man ngag lugs kyi dkyil 'khor
du dbang bskur ba dang / de las byung ba'i dam tshig dang sdom pa rnams mi nyams par bsrung ba'i tshul gsal bar ston pa rtsa ltung 'khrul spong rje btsun rin po che grags
pa'i zhabs kyis mdzad pa'i lung / de ltar smin zin grol ba'i slad du lta bas spros pa gcad pa'i phyir kun gzhi rgyu rgyud la 'khor 'das dbyer med kyi lta ba bsgom pa/
lam gyi nyams bskyed pa'i phyir lus thabs rgyud la dbang bzhi dang rjes su 'brel ba'i lam bsgom pa/ 'bras bu sku lnga mngon du 'gyur ba'i tshul dang / nges shes bskyed
cing ting nge 'dzin ngo shes pa'i phyir lam gyi sa mtshams gzhag pa/ 'bras bu mthar thug sangs rgyas kyi sa bshad pa/ de ltar nyams su len pa'i slob ma la gsang ba bcu'i
rgyas gdab cing skal ldan gyi slob ma la phan par gdams pa'i bar gyis nyams khrid zab mo yongs su rdzogs pa dang / de dag gi skabs su bum dbang gi lam gyi nang tshan nang
bskyed rim gyi thog mar slob dpon gyi zab mo lus kyi dkyil 'khor du dbang bskur ba/ gzhan yang sbyor ba don yod pa bzhis bla ma mnyes par byed pa'i khrid sngon du 'gro ba'i
lam zab phyi ma'i byin rlabs dang / de'i yig cha thar paN gyis mdzad pa/ lam zab phyi ma'i ngag 'don dkon mchog lhun grub kyis mdzad pa/ brgyud 'debs ngor chen gyis mdzad
pa kha skong dang bcas pa'i lung /

rnal 'byor dbang phyug gi srung ba thun mong ba'am bir srung phyi ma'i byin rlabs sgom lung dang bcas pa dang / de'i yig cha thar paN gyis mdzad pa'i lung / lam 'bras su mi
gtogs kyang sa skya pa'i thug dam chag med bzhi'i nang tshan nA ro mkha' spyod kyi byin rlabs dang / de'i sgrub thabs dkon mchog lhun grub kyis mdzad pa/ bstod pa dang brgyud
'debs ngor chen rdo rje 'chang gis mdzad pa/ bdag 'jug dang byin rlabs bya tshul thar paN gyis mdzad pa bcas kyi lung / rgyab rten lung dang bstan bcos tshad ma'i skor
la ngag dbang brtan rdor gyis mdzad pa'i lam 'bras kyi khrid yig /kye rdor man ngag lugs kyi mngon rtog /lus dkyil/ dbang chu/ gtor chog /rdul tshon chu bor spyan 'dren
pa'i cho ga /zhi rgyas kyi sbyin sreg rnams rje dkon mchog lhun grub kyis mdzad pa/ las phyi ma gsum gyi sbyin sreg gi lhan thabs thar paN gyis mdzad pa/ slob dpon padma
badzra gyis mdzad pa'i bstod pa nyi shu pa/ sdeb sbyor daNDa ka'i bstod pa dang dkyil 'khor gyi bkra shis bcas rje btsun rin po ches mdzad pa/ mdzad pa bcu gnyis kyi bkra
shis rgyud nas phyung ba/ tshogs 'khor gsang ba kun rgyan ngor chen gyis mdzad pa/ dus tha ma'i cho ga thar paN dang sangs rgyas phun tshogs kyis mdzad pa/ rab gnas dpal
'byor rgya mtsho dkon mchog dpal ldan pas mdzad pa/ 'thor nas bsgrub tshul thar paN gyis mdzad pa rnams kyi lung dang bcas pa legs par gsan to/ /ngor lugs thun mong ma
yin pa gsung ngag slob bshad kyi skor la rje btsun rin po ches mdzad pa'i bla ma brgyud pa'i gsol 'debs bla ma rdor 'dzin ma dang / tshar chen gyis mdzad pa'i brgyud 'debs
dngos grub rin po che'i char 'bebs kha skong dang bcas pa'i lung bcas sngon du 'gro ba'i sgo nas/ nyams myong tshad ma rgyud la skyed

par byed pa'i khrid dngos ni/ rdo rje 'chang tshar pa chos rje'i gsung sgros 'jam dbyangs mkhyen brtse'i dbang phyug gis zin bris su mdzad pa'i khrid yig gsang chen bstan pa
rgyas byed kha'u brag rdzong pa'i bzhed pa ma nor ba la gzhi mdzad/ bum dbang rmi lam man chad kyi khrid 'phro lus pa rgyal dbang lnga pa rin po ches mdzad pa'i yig cha
dang / gzhan yang gsung bshad kyi rgyab skyor du dgos pa'i yig cha rnams kyi steng nas lam gyi sngon 'gro snang ba gsum gyi khrid shin tu zhib pas rgyud sbyangs shing /
de dag gi skabs su thog mar man ngag gi byung tshul dang / byung ba'i chos la bshad sgrub ji ltar bya tshul gyi rnam gzhag zhib par gsung bar mdzad cing / de nas brgyud pa'i
khyad par gnyis ldan gyi sems bskyed pa dang / dngos gzhi rdo rje theg pa'i lam gyi rtsa ba smin grol gnyis kyi dang po/ smin byed dbang gi mngon par rtogs pa brgyad
dang ldan pa'i sgo nas dpal kye rdo rje man ngag lugs kyi dbang bskur ba aShta'i bzlas lung dang bcas pa dang / de dag gi skabs su khas blangs pa'i dam tshig dang sdom pa'i
rnam gzhag gsal bar ston pa rtsa ltung 'khrul spong rje btsun gyis mdzad pa/ rgyun gyi bza' ba'i dam tshig bdud rtsi ril bu'i bsgrub tshul bdag chen rdo rje 'chang gis
mdzad pa/ khyad par gyi bza' ba'i dam tshig tshogs 'khor 'bring po rje btsun rin po ches mdzad pa/ 'phags pas mdzad pa'i tshogs 'khor bdud rtsi bum pa/ rje btsun gyis mdzad
pa'i rab gnas don gsal/ sa paN kyis mdzad pa'i aShta'i gzhi bshad kyi lung rnams dang / grol byed kyi khrid la/ dbang gi ye shes la log par rtog pa dgag cing 'og nas
'byung ba'i lam thams cad skyon med du bsgrub pa'i phyir 'khor 'das dbyer med kyi lta ba'i khrid dang / de nas bdag med lha mo bco lnga'i ras bris kyi dkyil

'khor du dbang bskur ba dang / de rjes lus thabs rgyud la dbang bzhi dang rjes su 'brel ba'i lam bzhi'i dang po bum dbang gi lam la phyi bskyed rim gyi khrid sems 'dzin dang
bcas pa dang / de nas phyi rol tu zhen pa'i gdon gyi gnyen por slob dpon gyi zab mo lus kyi dkyil 'khor du dbang bskur ba yig brgya'i bzlas lung dang bcas pa sngon du 'gro
ba'i nang bskyed rim gyi khrid sems 'dzin dang bcas pa/ phyi nang gi bskyed rim gyi skabs su tshar chen gyi nyi zer sogs kyi steng nas bsgom don la thos bsam gyis sgro
'dogs gcod pa'i bshad pa shin tu rgyas pa dang / de nas bdag med lha mo bco lnga'i byin rlabs 'di khu bo mkhan chen gyi drung nas ma gsan par brten/ rjes sor kun dga' mkha'
grub dbang po las gsan pa yin kyang / 'dir sngon gyi phyag len ltar bris pa yin no/ /byin rlabs sngon du 'gro ba'i sgo nas gsang dbang dang / shes rab ye shes dang /
dbang bzhi pa ste dbang bzhi po re re la'ang / lam/ lta ba/ grub mtha'/ 'da' ka ma/ bar do/ rmi lam/ sgyu lus dang bcas pa'i khrid de/ mdor na nyams khrid zab mo yongs su
rdzogs pa shin tu zhib pa dang / de dag gi cha lag tu gtogs pa'i byin rlabs kyi skor la/ lam zab phyi ma'i khrid sngon du 'gro ba'i byin rlabs dang / de las 'phros pa'i
bla ma rin chen 'byung ldan gyi byin rlabs/ thar paN gyis mdzad pa'i bla ma rin 'byung gi nyams len bya tshul gyi lung / lam zab nang ma'i byin rlabs dmigs khrid dang 'brel
pa/ de'i nyams len ngor chen gyis mdzad pa/ lam zab phyi nang gi nyams len dang byin rlabs bya tshul thar paN gyis mdzad pa bcas kyi lung / bir srung phyi ma'i byin rlabs
sgom lung dang bcas pa dang / birU pa'i sku'i rnam 'gyur drug gi zin bris dang / bir srung bar chad kun sel ngor chen rdo rje 'chang gis mdzad pa/ thar paN gyis mdzad
pa'i nyams len byin rlabs

dang bcas pa rnams kyi lung / bir srung nang ma'i byin rlabs sgom lung dang bcas pa/ de'i byin rlabs dang nyams len/ de nyid lam 'bras kyi gdams ngag dang mtshon byed du sbyar
ba ngor chen gyis mdzad pa/ des mdzad pa'i bir srung gsar mar grags pa rnams kyi lung / lam sbas bshad kyi byin rlabs/ rnam 'joms bir lugs lha bdun cu rtsa lnga'i byin
rlabs/ bla ma don yod grub pa la brten pa'i bla ma'i rnal 'byor tshar gsum khug pa'i byin rlabs/ rten 'brel snying po'i srung ba'i byin rlabs/ gsung ngag rin po che'i brjod
bya'i snying po bsdus pa brda don gsal ba'i byin rlabs/ dbang bzhi'i brda chig brgyud du ston pa'i byin rlabs/ sgrub pa lung sbyin dang / gsang bcu'i rgyas gdab kyi
byin rlabs/ mthar gsung ngag rin po che'i bstan pa gtad pa'i tshul du mgon rkyang gi rjes su gnang ba dang bcas pa rnams dang / gzhan yang ngag dbang chos grags kyis mdzad
pa'i sems bskyed kyi cho ga /lam zab phyi nang / bla ma rin 'byung / bir srung phyi nang gi byin rlabs bya tshul gyi yi ge rnams kyi lung dang bcas pa gsan zhing legs par
khong du chud par mdzad do/ /yang sa skya pa'i gser chos bcu gsum du grags pa'i nang tshan mchog bsgrubs pas thun mong zhar las 'byung ba dmar mo skor gsum gyi nang nas
mchog tu gyur pa rgyal yum rdo rje rnal 'byor ma las nA ro pas dngos su gsan cing / des kyang pham mthing pa sku mched kho na las gzhan su la'ang ma gnang ba'i nA ro mkha'
spyod kyi sindhU ra'i dkyil 'khor la brten pa'i byin rlabs shin tu zab pa dang / 'jam dbyangs mkhyen brtse'i dbang phyug gi khrid yig la sogs pa'i steng nas sngon 'gro
thun mong dang thun mong ma yin pa/ bskyed rim

rnal 'byor bcu gcig /rdzogs rim rtsa dbu ma/ bde ba dang 'ja' lus sgrub pa/ yab dang yum la brten pa'i 'pho ba/ nang gi mkha' spyod sgrub pa sogs cha lag yongs su rdzogs pa'i
khrid dang / chos nyid dngos su ston pa'i byin rlabs zab mo dang / rdzogs rim rtsa dbu ma che ba'i khrid dang bcas pa/ de dang 'brel ba'i nyer mkho'i lung la/ brgyud 'debs
dang bstod pa ngor chen gyis mdzad pa/ kun mkhyen bsod nams seng ges mdzad pa'i mkha' spyod gsang ba'i sgo 'byed/ tshar chen gyis mdzad pa'i brgyud 'debs dang smon lam/
dkon lhun gyis mdzad pa'i sgrub thabs/ bdag 'jug dang byin rlabs bya tshul thar paN gyis mdzad pa/ glo bo mkhan chen gyis mdzad pa'i smon lam dang bkra shis/ byams pa
mchog legs pas mdzad pa'i bkra shis/ sangs phun gyis mdzad pa'i ku sA la'i tshogs bsags kyi ngag 'don dang / dur bdag yab yum gyi gtor chog bsdus pa/ rmor chen pas mdzad
pa'i tshogs mchod nyung ngu rnam gsal/ ngor chen gyis mdzad pa'i za byed rdo rje mkha' 'gro'i sbyin sreg dang bcas pa rnams gsan/ sa skya pa'i gser chos dmar po skor gsum
du grags pa'i dpal kye rdo rje rtsa bshad kyi rgyud nas bstan pa'i rigs byed ma ngor lugs thun mong ma yin pa'i rjes su gnang ba dang / rdo rje mkha' 'gro'i rgyud las bstan
pa'i lha chen tshogs kyi bdag po ngor lugs thun mong ma yin pa'i rjes su gnang ba dang / kye rdo rje'i rgyud 'bum phrag lnga pa sogs nas bstan pa'i khro bo kag chol
'dod pa'i rgyal po ngor lugs thun mong ma yin pa'i rjes su gnang ba dang / rjes gnang de gsum gyi yig cha dkon mchog lhun grub kyis mdzad pa'i lung / gser chos tshe dpag
med sprul sku'i rjes su gnang ba dang /

de'i yig cha rmor chen pas mdzad pa'i lung / gser chos 'jam dpal nag po'i rjes gnang sgom lung dang bcas pa dang / de'i yig cha rmor chen dang / zhu chen pas mdzad pa'i lung
/ gser chos mkha' 'gro seng ge'i gdong can sngon mo'i rjes su gnang ba dang / de'i yig cha thar paN gyis mdzad pa'i lung / dus 'khor nas bstan pa'i gser chos khyung khra'i
rjes gnang sgom lung dang bcas pa/ de'i yig cha rmor chen pas mdzad pa'i lung / gser chos dzaM dmar srog sgrub kyi rjes su gnang ba dang / de'i yig cha rmor chen pas
mdzad pa'i lung / 'phags pa seng ge sgra'i rjes su gnang ba dang / klu pa'i gser chos bcu bzhir grags pa'i ya gyal seng ge sgra'i ngag srung 'grol gyi gdams pa shin tu zab
pa'i lung dang / chos srung gi skor la/ dpal rdo rje nag po chen po gur gyi mgon po lcam dral lha brgyad thun mong ba'i rjes su gnang ba dang / de'i yig cha shar chen byams
pa kun dga' bkra shis kyis mdzad pa'i lung / lha brgyad mkha' 'gro sbags te sgrub pa thun mong ma yin pa'i rjes su gnang ba dang / mgon po khro bcu thun mong ma yin
pa'i rjes su gnang ba dang / rjes gnang de gnyis kyi yig cha ngag dbang chos grags pas mdzad pa'i lung / gsang ba'i las mkhan pu tra thun mong ba'i rjes su gnang ba dang
/ de'i yig cha sngags 'chang kun dga' rin chen gyis mdzad pa/ mgon po gsang sgrub lha dgu'i sbyin sreg sangs rgyas phun tshogs pas mdzad pa/ drag po'i sbyin sreg ngag dbang
brtan pa'i rdo rjes mdzad pa/ mgon po'i tshogs mchod rmar ston bka' bcu pas mdzad pa/ skong gso'i cho ga dkon mchog dpal ldan pas mdzad pa/ e waM pa'i gsung rgyun ltar
bkod pa'i bstod tshogs dngos grub rgya mtsho dang / nag po chen

po la klu chen brgyad kyis bskor ba'i sgo nas char 'bebs dang rlung gnon rje kun dga' blo gros kyis mdzad pa/ tshar chen gyis mdzad pa'i brag rdzong ma'i nyams len snyan brgyud
yin bzhin nor bu/ rje phyogs las rnam rgyal gyis mdzad pa'i skong bsdus rin chen 'bar ba rnams kyi lung / gsang 'dus rtsa rgyud sogs nas bstan pa'i dpal mgon zhal bzhi
pa bsnyen dus kyi rjes su gnang ba dang / de'i yig cha thar paN gyis mdzad pa'i lung / shangs pa bka' brgyud pa'i lugs kyi mgon dkar yid bzhin nor bu'i rjes su gnang ba
dang / mgon dkar gyi bkra shis bka' rgya ma dang rab gnas bka' rgya ma/ sangs phun pas mdzad pa'i rgyas pa'i sbyin sreg /zhu chen tshul khrims rin chen gyis mdzad pa'i
sgrub rjes dang / gter bum bsgrub tshul rnams kyi lung / zhing skyong ma mo thams cad kyi gtso mo dpal ldan lha mo dmag zor rgyal mo'i rjes su gnang ba dang / de'i yig cha
sngags 'chang kun dga' rin chen gyis mdzad pa'i lung dang / gsang sngags rnying ma'i skor la/ gter kha gong ma mnga' bdag nyang gi gter byon gu ru drag dmar gyi dbang bskur
ba dang / de'i yig cha bdag chen rgya gar bas mdzad pa'i phrin gzhung / sngags 'chang kun rin gyis mdzad pa'i dbang chog /'jam mgon kun dga' blo gros kyis mdzad pa'i
phyag len mdzes rgyan rnams kyi lung / gu ru drag dmar nyang lugs kyi rjes su gnang ba dang / de'i yig cha ngag dbang chos grags kyis mdzad pa'i lung / ras chen dpal 'byor
bzang po nas brgyud pa'i tshe dpag med lha bcu bdun gyi tshe dbang zab mo mda' 'phel mar grags pa dang / de'i yig cha rin chen bsod nams mchog grub kyis mdzad pa'i lung
/ dbon ston skyer sgang pa'i lugs kyi rta mgrin gsang sgrub tu grags pa'i rjes su gnang ba dang / de'i

yig cha ngag dbang chos grags kyis mdzad pa'i lung / gter kha 'og ma gu ru chos dbang gi gter byon phyag rdor gtum po khyung lnga'i rjes su gnang ba dang / de'i yig cha sangs
rgyas phun tshogs kyis mdzad pa'i lung / padma las 'brel rtsal gyi gter byon phyag rdor dregs 'dul gyi rjes su gnang ba dang / de'i sgrub thabs smin gling gter chen gyis
mdzad pa 'dod bum las byung ba'i lung / rdo rje nam mkha' lding khyung dmar gyi rjes su gnang ba dang / de'i yig rnying gi lung / grwa mngon dbang phyug 'bar gyi gter
byon dzambha la dmar po zhal gsum phyag drug pa'i rjes gnang chu sbyin dang bcas pa/ de'i yig cha sngags 'chang kun dga' rin chen gyis mdzad pa'i lung / dge ba'i bshes gnyen
nyang ston sgrub pa po'i gter byon thugs rje chen po'i mig 'byed kyi gdams pa dang / de'i gsal byed sngags 'chang bkra shis stobs rgyal gyis mdzad pa'i lung / gter ston
bzang po grags pa'i gter byon gsol 'debs le'u bdun ma dang / ba mkhal smug po'i gter byon gsol 'debs bar chad lam sel rnams kyi lung / gnubs lugs kyi srung ma legs ldan
stag zhon nag po 'khor bcas kyi rjes su gnang ba dang / de'i gtor chog dang rjes gnang thar paN gyis mdzad pa/ skong ba sangs rgyas phun tshogs pas mdzad pa bcas kyi lung
/ gzhan yang sa paNDi ta chen pos mdzad pa'i sdom gsum rab dbye/ lam 'bras kyi phyi nang gsang gsum gyi maNDal dang / snang ba mtha' yas kyi bsgom don/ 'chi kha ma'i gdams
ngag /yan lag bdun pa rnams dang / paN chen shAkya shrIs mdzad par grags pa'i gnas brtan phyag mchod/ byang pa rigs ldan pas mdzad pa'i cho 'phrul smon lam/ dkon mchog
lhun grub pas mdzad pa'i yas

gtam dang bsngo ba/ de la dgos pa'i tshigs bcad sangs phun pas bsgrigs pa/ bar do ngo sprod shar khang pas mdzad pa/ 'od dpag med la brten pa'i 'pho ba dkon mchog dpal ldan
pas mdzad pa/ bum gter gyi lag len dkon mchog lhun grub pas mdzad pa/ de'i zur 'debs sangs phun pas mdzad pa/ 'jam mgon kun dga' blo gros kyis mdzad pa'i dam tshig rdo rje'i
sgom bzlas dang / bka' bsgo bya tshul thun mong dang thun mong ma yin pa/ brgya bzhi'i cho ga rnams dang / slob dpon padmas mdzad par grags pa'i gser skyems dang / bdag
chen rgya gar bas mdzad pa'i bsang gzhung sogs bsang yig gi skor dang bcas pa'i lung rnams gsan cing / de thams cad kyi phyag len phra mo tshun chad kyang shin tu mthar
phyin par thugs su chud par mdzad pa yin no/ /gzhan yang phyis su mdo khams smad phyogs su 'gro don la phebs pa'i tshe'ang der bzhugs pa'i yongs kyi dge ba'i bshes gnyen
che rags 'ga' zhig bsten cing chos kyi bdud rtsi bzhes par mdzad la/ der ma zad mang du thos pa la ngoms pa med pa'i bdag nyid chen po 'di phyis sku na mthon por phebs
pa'i tshe'ang / 'gran zla dang bral ba'i mkhas pa 'ga' zhig las chos kyi bdud rtsi bzhes par mdzad de/ de dag kyang sde tshan gcig pa'i phyir 'dir phyogs gcig tu brjod na/
de'ang bdag gi dpal ldan bla ma dam pa 'dis dpal e wa~M chos ldan gyi chos kyi rgyal srid skyong zhing mkhan po mdzad pa'i skabs/ sde dge chos rgyal chen po bod du phebs
pa'i tshe/ de'i dbu'i mchod gnas pa chen po mkhas grub ngag dbang chos 'byor gyi drung nas/ gur mgon lha brgyad thun mong ma yin pa'i rjes su gnang ba dang / dpal mgon
zhal bsnyen dus dang / sgrub dus thun mong dang / thun

mong ma yin pa/ dkar po tshe 'phel/ ser po rgyas byed/ dmar po dbang sdud/ nag po dgra bgegs sgrol ba rnams kyi rjes su gnang ba rnams legs par gsan par mdzad do/ /rnam 'dren
dam pa 'ba' dpon po kun dga' ye shes kyi drung nas/ bya rgyud gshegs rigs kyi yum du gtogs pa srung ba lha lnga bcu rtsa gcig gi dkyil 'khor du dbang bskur ba legs par
gsan cing / de nas bod chen po'i ljongs kyi 'gro don la rje 'di lan gnyis phebs pa'i dang po'i skabs/ mdo smad bstan 'gro'i dpung gnyen dam pa mi nyag ri khud mchog sprul
rin po che kun dga' mkhas grub dbang po mdo khams sde dge'i rgyal khab tu phebs pa'i tshe/ rje de'i drung nas theg pa chen po pha rol tu phyin pa'i blo sbyong don bdun
ma'i nyams khrid zab mo shin tu zhib pa dang / de'i yig cha sems dpa' chen po gzhon nu rgyal mchog gis mdzad pa'i blo sbyong legs bshad kun 'dus kyi lung / bya rgyud de bzhin
gshegs pa'i rigs kyi gtso bo thub pa gnas brtan bcu drug gi rjes su gnang ba dang / rgya gar dam pa sangs rgyas nas brgyud pa'i 'jam dpal smra ba'i seng ge'i rjes su
gnang ba dang / de bzhin gshegs pa'i rigs kyi gtsug tor 'phags pa kun nas sgor 'jug pa gtsug tor dri med lha lnga'i dkyil 'khor du rig gtad zab mo dang / de'i dkyil chog
rin chen bsod nams mchog grub kyis mdzad pa/ gtsug tor dri med kyi gzungs bklag pa dang / mchod rten bzhengs pa'i cho ga'i lag len khrigs chags sgra tshad pa rin chen rnam
rgyal gyis mdzad pa/ mchod rten bzhengs tshul 'jam dbyangs mkhyen brtse'i dbang phyug gis mdzad pa rnams kyi lung dang bcas pa/ gtsug tor gdugs dkar lha nyer bdun ma'i
dkyil 'khor du dbang bskur ba dang / bya rgyud padma'i rigs kyi

bdag po 'phags pa bcu gcig zhal dpal mo lugs kyi smyung gnas kyi cho ga rmor chen gyis mdzad pa'i lung / padma'i rigs kyi yum sgrol dkar yid bzhin 'khor lo'i rjes gnang ngor
lugs thun mong ba dang / thun mong ma yin pa 'od zer drug sbrag gi rjes gnang sngon du 'gro ba'i sgo nas nyams khrid zab mo shin tu rgyas pa dang / spyod rgyud de bzhin
gshegs pa'i rigs kyi bdag po 'jam dpal a ra pa tsa na lha lnga'i dkyil 'khor du dbang bskur ba dang / rnal 'byor bla na med pa'i pha rgyud gsang ba 'dus pa 'jam pa'i rdo
rje lha bcu dgu'i dkyil 'khor du dbang bskur ba dang / gsang ba 'dus pa spyan ras gzigs lha bcu dgu'i dkyil 'khor du dbang bskur ba dang / grub chen birWa pas legs par bkral
ba'i 'jam dpal gshin rje'i gshed dmar po lha lnga'i dkyil 'khor du dbang bskur ba sngon du 'gro ba'i sgo nas 'jam dbyangs mkhyen brtse'i dbang phyug gis mdzad pa'i khrid
yig sogs kyi steng nas gshed dmar spros med kyi nyams khrid dang / dpal rdo rje 'jigs byed rwa lugs thun mong ma yin pa lha bcu gsum ma'i dkyil 'khor du dbang bskur
ba dang / de'i sgrub dkyil 'jam mgon kun dga' blo gros kyis mdzad pa'i lung / 'phags yul gyi grub chen brgyad cu rtsa bzhi'i byin rlabs dbang bzhi'i tshul du bskur ba dang
/ de'i byin rlabs bla ma'i rnal 'byor a mes zhabs kyis mdzad pa/ grub chen brgyad cu'i rnam thar a bha ya shrIs mdzad pa pa tshab lo tsA ba'i 'gyur/ bla ma rdo rje gdan
pas mdzad pa'i bstod pa/ grub chen so so'i rtogs brjod rdo rje'i glu/ rnal 'byor ma nyi ma'i 'od zer gyis mdzad pa'i grub chen brgyad cu byon tshul rnams kyi lung / rdo
rje bdag med ma lha mo bco lnga'i byin gyis brlabs pa dang / mang thos klu sgrub rgya mtshos mdzad pa'i kye rdor rgyud gsum dang / slob

bshad brgyud pa'i gsol 'debs/ gsung ngag rin po che sngon 'gro snang ba gsum dang / dngos gzhi rgyud gsum dang bcas pa'i khrid yig yongs su rdzogs pa dang / bdag chen blo gros
rgyal mtshan gyis mdzad pa'i rtsa ltung gi rnam bshad 'khrul spong rab gsal dang / rdo dril gyi rnam bshad bcas kyi lung / rigs byed ma tshar lugs thun mong ma yin pa'i
rjes gnang dang / de'i yig cha ngag dbang kun dga' blo gros kyis mdzad pa dang / rigs byed ma'i sgrub thabs khams gsum dbang du byed pa'i gnad yig tshar chen gyis mdzad
pa bcas kyi lung / Dombi lugs kyi ku ru kulle gsang sgrub lha lnga'i byin gyis brlabs pa dang / de'i yig cha ngag dbang chos grags kyis mdzad pa'i lung / ma rgyud padma
gar dbang gi rigs su gtogs pa sgrol ma ku ru kulle lha lnga'i dbang bskur ba dang / de'i sgrub dkyil thar paN gyis mdzad pa'i lung / bla ma gnyan lo tsA ba'i dbang gi lha
gsum mam dmar chung skor gsum du grags pa'i rjes su gnang ba dang / de'i yig cha ngag dbang chos grags kyis mdzad pa'i lung / jo bo lugs kyi tshogs bdag dkar po'i rjes
su gnang ba dang / jo bo lugs kyi tshogs bdag dkar po chags pa'i rdo rje'i rjes su gnang ba dang / rje btsun sa skya pa rnams la chos skyong srung ma'i gdams pa rgya mtsho
tsam bzhugs pa'i nang nas mchog tu gyur pa rdo rje nag po chen po'i skor la/ rtsa ba'i yi ge rnams bdag chen rdo rje 'chang chen pos phyogs gcig tu bsgrigs pa'i glegs bam
me 'bar ma/ yan lag gi yi ge rnams tshar chen chos kyi rgyal pos phyogs gcig tu bsgrigs pa'i kha skong glegs bam/ des bsgrigs pa'i mkhas grub phal cher gyi rna ba'i spyod
yul du ma gyur pa snying gi zungs khrag lta bu thun mong ma yin pa'i snyan brgyud glegs bam/ rmor chen rdo

rje 'chang gis bsgrigs pa'i snyan brgyud dang rjes su 'brel ba'i yang skong glegs bam/ tshar chen chos kyi rgyal pos bsgrigs pa'i 'dod khams dbang phyug dud sol ma'i glegs
bam rnams kyi lung lag len dang bcas pa dang / 'phags pa 'jig rten dbang phyug gi rnam 'phrul rgyal sras thogs med bzang po dpal gyi bka' 'bum thor bu'i skor pusta ka gcig
dang / mus chen 'khor lo sdom pa dkon mchog rgyal mtshan gyi bka' 'bum pusta ka gcig dang / kun mkhyen smra ba'i nyi ma bsod nams seng ges mdzad pa'i zab mo sngags phyogs
kyi skor gyi bka' 'bum pusta ka bzhi dang / e wa~M bstan pa'i snang byed mkhas grub dpal ldan don grub kyi bka' 'bum pusta ka gcig dang bcas pa'i lung rnams gsan zhing
legs par khong du chud par mdzad do/ /yang sde dge'i dbu bla grub pa'i dbang phyug chen po ngag dbang rin chen gyi drung nas/ nA ro mkha' spyod kyi byin rlabs sngon du 'gro
ba'i sgo nas sngon 'gro thun mong dang thun mong ma yin pa/ bskyed rim rnal 'byor bcu gcig /rdzogs rim rtsa dbu ma/ bde ba dang 'ja' lus sgrub pa/ mkha' spyod yab yum
gyi 'pho ba/ nang gi mkha' spyod sgrub pa sogs cha lag yongs su rdzogs pa'i nyams khrid zab mo shin tu zhib pa dang / chos nyid dngos su ston pa'i byin rlabs dang / rdzogs
rim rtsa dbu ma che ba'i khrid dang bcas pa dang / dpal rdo rje nag po chen po gur mgon khro bcu'i rjes gnang sngon du 'gro ba'i sgo nas mkhyen brtse'i khrid yig sogs
kyi steng nas gur gyi mgon po'i phyi khrid rdo rje'i brag rdzong ma/ nang gi brag rdzong drag po sngags rgod/ gsang ba'i brag rdzong sems nyid ye shes kyi 'khor lo'i rtsal
'don te nyams khrid zab mo cha lag yongs su rdzogs pa dang / gsang khrid kyi sngon du 'gro

ba'i gur mgon lha dgu'i rjes su gnang ba dang / zhing skyong stobs 'phrog dbang po zhal bzhi pa'i snying thig ha la nag po'i dpe bum gyi lung lag len dang bcas pa legs par
gsan zhing dpyis phyin par mdzad do/ /lung dang rigs par smra ba gdong dgon bla ma bstan 'dzin phun tshogs kyi drung nas gsung ngag rin po che lam 'bras bu dang bcas pa'i
cha lag tu gtogs pa'i byin rlabs kyi skor bla ma'i rnal 'byor tshar gsum khug pa/ lam zab phyi nang gnyis/ bla ma rin 'byung / bir srung phyi nang gnyis/ lam sbas bshad/
brda don gsal ba/ brda chig brgyud/ rnam 'joms bir lugs/ rten 'brel snying po'i srung ba/ gsang ba bcu'i rgyas 'debs pa/ sgrub pa'i lung sbyin pa rnams kyi byin rlabs dang
/ ga ya dha ra'i lugs kyi mgon rkyang gi rjes su gnang ba/ khyad par rje btsun rin po che grags pa rgyal mtshan gyis bsgrigs pa'i gsung ngag lam 'bras kyi glegs bam pod
ser du grags pa la chos sna drug cu bzhugs pa'i nang nas/ logs su bzhugs kyang rung bar bshad pa'i las dang po pa dang thun mong du dgos pa'i chos bdun ma gtogs yongs su
rdzogs pa mchan dang bcas pa dang / rgyal ba'i lung gis zin pa'i ngor chen rdo rje 'chang yab sras kyis bsgrigs pa'i gsung ngag rin po che pusti dmar chung ngam pod dmar
du grags pa shin tu tshang ma rnams kyi lung dang lag len dang bcas pa/ rgya gar dam pa sangs rgyas bod du lan gsum phebs pa'i tha ma la khams kyi glang thang sgron mar
gter du sbas pa khams ston shes rab dpal gyis gter nas bton pa'i man ngag mkhyud dpyad dkar nag khra gsum gyi lung rnams gsan zhing phyag len kyang mdzad do/ /nyams dang
rtogs pa'i dbang phyug khro shul bla ma ngag dbang smin grol rgya mtsho'i drung nas/ dpal gsang ba 'dus pa rtsa ba'i rgyud sogs

las bstan pa'i zhing skyong gdong bzhi pa rnam 'gyur bcu bdun gyi rjes su gnang ba rnams dang / de'i dpe bum nor bu'i do shal dang / snyig thig ha la nag po'i skor tshang ma'i
lung dang lag len rnams gsan zhing mthar phyin par mdzad la/ gzhan yang lha 'brang bla ma grub dbang dpal ldan chos rgyal las kyang / 'od dpag med kyi dbang sogs chos
'brel phran tshegs tsam gsan pa yin no zhes thos so/ /yang mdo khams sde dge'i rgyal khab tu lan phyi ma phebs pa'i tshe'ang / sde dge'i dbu bla spangs rtogs nor bu'i mdzod
'chang grub mchog dpal ldan phrin las kyi drung nas/ bya rgyud padma'i rigs kyi gtso bo tshe dpag med lha dgu'i dbang bskur ba sngags kyi bzlas lung dang bcas pa/ kye
rdo rje man ngag lugs kyi dbang bskur ba dang / de'i lugs kyi lus dkyil gyi dbang / bdag med lha mo bco lnga'i dbang rnams gsan no/ /sde dge'i dbu bla mkhas dang grub pa'i
gtsug rgyan dge 'dun rgya mtsho'i drung nas/ bya rgyud padma'i rigs kyi bdag po 'phags pa bcu gcig zhal lha so bdun gyi dbang dang / gangs can bstan pa'i mnga' bdag rje
btsun sa skya pa yab sras rnams las brgyud pa'i man ngag zab mo rnams gtso bor gyur pa'i zab chos 'ga' zhig phyogs gcig tu bsgrigs pa gser pod du grags pa'i skor la/ thog
mar bya rgyud de bzhin gshegs pa'i rigs kyi gtso bo klu dbang rgyal po'i sgrub thabs klu sgrub kyis mdzad pa lo chen rin bzang gi 'gyur/ de'i sgrub thabs bcom ldan ral
gris mdzad pa/ bstod pa rong ston gyis mdzad pa/ rjes gnang gi tho yig mdzad byang mi gsal ba rnams dang / de bzhin gshegs pa'i rigs kyi bdag po ma ti'i lugs kyi 'jam dkar
dpa' bo gcig grub kyi skor la sgrub thabs paNDi ta ma ti'am gsang mtshan sgeg pa'i rdo rjer grags pas mdzad

pa khro lo'i 'gyur/ des mdzad pa'i 'jam dpal gyi bstod pa/ rjes gnang gi phyag len khro los mdzad pa/ 'jam dkar gyi lo rgyus dang / rtsa ba'i sgrub thabs las kha tshar bzhi
dang bcas pa rnams rgya ston kun dga' brtson 'grus kyis mdzad pa bcas dang / dam pa rgya gar nas brgyud pa'i 'jam dpal smra ba'i seng ge'i skor la sgrub thabs dam pa sangs
rgyas kyis mdzad pa/ des mdzad pa'i 'jam dpal gyi sgrub pa'i rim pa tshig lhug pa/ bstod pa mdzad byang med pa/ 'jam dpal dmar po'i gsung gi rdzogs rim/ 'jam dpal gyi
zhal blta ba'i thabs/ shes rab 'phel ba dang dbang du bya ba'i thabs/ mu drA dbang du bya ba mdzes ma rgyan 'khor/ gzhan gyi ngag rku ba/ pha rol gyi shes rab 'phrog pa/
mngon shes sgrub pa/ rkang mgyogs sgrub pa/ mig rno ba/ sman rnams kyi thun tshad dang / ral gri'i rgyu dang / ril bu'i dbyibs dang kha dog gza' skar dang bcas pa bstan pa/
ril bu'i gdan gyi 'khor lo'i rnam gzhag /rjes gnang gi cho ga /sgrub thabs dang rjes gnang gi maNDal gyi rnam gzhag /sgrub pa'i tshad dang blang dor bstan pa/ sAtstsha
dkar nag gi las sbyor/ dbang sdud 'khor lo 'bri tshul gyi gsal byed mdzad byang med pa rnams dang / gshegs rigs kyi khro bo mi g.yo ba dkar po'i skor rmor chen gyis phyogs
gcig tu bsgrigs pa la/ mi g.yo ba dkar po'i sgrub thabs dA na shI las rang 'gyur du mdzad pa/ mkhas pa yon tan khris mdzad pa'i mi g.yo ba dkar po shes rab blo 'phel gyi
sgrub thabs bcud kyi snying po/ mi g.yo ba dkar po'i zhal gdams gsum gyi snyan brgyud yi ger bkod pa/ lta ba bka' rtags kyi phyag rgya'i nyams len gyi gnad dang bcas pa/
mi g.yo ba dkar po'i bstod pa rnams yon tan khris mdzad pa bcas

dang / padma'i rigs kyi yum du gtogs pa sgrol dkar yid bzhin 'khor lo'i skor 'jam dbyangs mkhyen brtse'i dbang phyug gis phyogs gcig tu bsgrig par mdzad pa la/ sgrol dkar sgrub
thabs slob dpon ngag gi dbang phyug grags pas mdzad pa ba ri'i 'gyur/ sgrol dkar gyi bum chog gtor ma srung 'khor rnams kyi yi ge /bris pa'i srung 'khor gyi yi ge /bar
chad zhi bar byed pa'i yi ge /sgrol ma'i byad 'grol gyi yi ge slob dpon padma nag pos mdzad pa ba ri'i 'gyur/ sgrol ma'i sprul pa ce spyang sngon mo'i lam srung / de'i
gsal byed/ dkon mchog lhun grub kyis mdzad pa'i sgrol dkar bum chog rjes gnang dang bcas pa/ sgrol dkar gyi mngon rtogs dang / de'i rjes gnang gi cho ga mus chen sangs rgyas
rin chen gyis mdzad pa/ sgrol dkar bla brgyud kyi lo rgyus mdzad byang med pa/ sgrol dkar gyi rjes gnang dang / de'i zab khrid kyi dmigs rim dang / sbyin sreg gi cho
ga rnams 'jam dbyangs mkhyen brtse'i dbang phyug gis mdzad pa/ sgrol dkar sgrub thabs nyung ngu dbang phyug rab brtan gyis mdzad pa bcas dang / padma'i rigs kyi khro bo
rta mgrin zla rgyal lugs sam lcags ral can du grags pa'i skor la/ rta mgrin gyi sgrub thabs thun mong gi las tshogs/ nad pa gso ba/ steng gdon gzir ba/ nad gdon srung ba/
ser ba srung ba/ phyir zlog dang bcas pa byang sems zla ba rgyal mtshan gyis mdzad pa/ rjes gnang gi cho ga mdzad byang med pa rnams dang / rdo rje'i rigs kyi pho nya dme
brtsegs dud ka sa lugs su grags pa'i skor la sgrub thabs las tshogs dang bcas pa sa paNDi ta chen pos mdzad pa la/ nang gses kyi las tshogs smyo 'bogs 'dul ba/ ser ba zlog
pa/ rims nad gso ba/ phyugs god srung ba/ mi lo nad can gso ba/ ra lug la spyang ki srung ba/ nad pa'i sngas srung / zhing gi 'bu srung ba/ sris rme

ba'i thabs/ 'gong po sreg pa dang bcas pa rnams dang / jo lugs dme brtsegs ljang nag gi las tshogs skor la/ nad pa grib kyis phog pa srung ba/ lam gyi grib srung ba/ smyon
pa 'dul ba/ ser ba srung ba/ rims nad gso ba/ phyugs god srung ba/ mi lo nad can gso ba/ ra lug la spyang ki srung ba/ 'bras phol lhog pa gso ba/ nad pa'i sngas srung / zhing
la 'bu srin srung ba/ bang mdzod du 'gong po zhugs pa srung ba/ nor phyugs la 'gong po rjes su 'brang ba sreg pa/ dme grib srung ba'i thabs/ lo rgyus dang bcas pa rnams
dang / bya rgyud nor can gyi rigs jo bo lugs kyi dzaM dkar 'brug zhon lha lnga'i skor la/ dzaM dkar lha lnga'i sgrub thabs jo bos mdzad pa la nang gses su/ phyi chu sbyin
la brten nas sgrub pa/ nang gtor ma la brten nas sgrub pa/ gsang ba ga'u la brten nas sgrub pa rnams dang / thugs rje chen po'i spyan chab las sprul pa'i dzambha las
jo bo la gdams pa gnang ba'i lo rgyus/ rjes gnang gi tho yig a ti sha'i man ngag las byung ba/ bstod pa jo bos mdzad pa/ sgrub thabs rjes gnang dang bcas pa she'u lo tsA
ba kun dga' chos grags kyis mdzad pa rnams dang / sa skya pa'i gser chos ba ri lugs kyi seng gdong sngon mo'i skor la/ byad ma 'bum rdugs kyi 'khor lor grags pa'i man ngag
la nang gses su/ gdams pa byung tshul/ rtsa ba'i sgrub thabs/ las tshogs la zlog pa/ srung ba/ gsad pa/ tshe sgrub/ nor sgrub/ dbang sdud/ sri'u gso ba/ char 'bebs pa/
char gcod pa/ zhing gi 'bu srung ba/ g.yag nad gcod pa/ sad srung / ser srung / thog srung / lug nad srung ba/ be ge gcod pa/ lhog pa srung ba/ rims srung / 'brum srung
/ 'khru gcod/ mtshon srung / gre 'gags srung ba/ 'go yor srung ba/ gza' nad srung ba/ jag

chings te las tshogs nyer lnga/ mkha' 'gro stong gi srog snying nang nas phyir zlog pa'i thabs/ seng gdong ma'i man ngag yi ge bcu bzhi'i las tshogs tshigs bcad ma/ phyir zlog
lugs gcig /tshar chen dang mkhyen brtses mdzad pa'i sgrub thabs rnams dang / gser chos 'jam dpal nag po'i skor la/ 'jam dpal nag po'i rjes gnang bya tshul gyi yig rnying
/ de'i nyams len zab mo gnad bcu gcig dang ldan pa tshar chen gyis mdzad par grags pa/ sgrub thabs gu ge paNDi tas mdzad pa/ yang sgrub thabs mdzad byang mi gsal ba rnams
dang / yar klung klu pa'i gser chos seng ge sgra'i ngag srung 'grol gyi skor la/ seng ge sgra'i man ngag klu pa'i gser chos kyi yi ger yar klung pas zhus dag byas pa/
tshar chen gyis mdzad pa'i sgrubs thabs kyi ngag 'don dang / rmor chen gyis mdzad pa'i sgrub thabs nyung ngu bcas dang / gser chos rdo rje khyung khra'i skor la/ sgrub
thabs yig rnying mjug tu bstod pa shlo ka gcig dang bcas pa/ gtor ma 'bul tshul/ bong nga bsten thabs/ khyi smyon gso thabs/ gnyan gso ba/ srung skud gdags pa/ sman la brten
nas mdze gso ba'i ril bu sogs rgyas par bstan pa/ rje btsun rin po che grags pas mdzad pa'i bstod pa/ bzlas lung ster ba'i man ngag rnams dang / dus 'khor nas bstan pa'i
las sgrub pa'i lha gsum gyi nang tshan rdo rje khyung khra'i skor la/ sngags 'chang gzungs kyi dpal bas mdzad pa'i khyung pod dkar chag /de'i las tshogs byis gdon bya
'dre bcos pa/ bya mdos/ ngan song sgo 'gegs bya ba khyi dug bcos pa'i man ngag rnams gzungs pas mdzad pa/ gdon rnam 'grol bya ba gza' bcos pa'i man ngag bzang po'i mtshan
can gyis mdzad pa/ dkar phra men brtag pa'i zhal shes/ gza' bcos pa'i lag len shog dril khyung rgya

ma/ khyung gi las mtha' gshed skor zab mo bcas gzungs pas mdzad pa/ klu dang gza' rigs srung ba'i man ngag dus 'khor lugs/ chu'i blang dor tshigs bcad ma/ gza' mdos kyi cho
ga 'bring po/ dug bcos pa'i man ngag bai DUrYa'i phreng ba gzungs pas mdzad pa/ dug srung nyung ngu / 'phags pas mdzad pa'i khyung khra'i las tshogs drug pa nyer mkho mdor
bsdus/ gzungs pas mdzad pa'i khyung khra'i las mtha' brgyad pa/ dreg bcos pa'i man ngag dpal gyi mtshan can gyis mdzad pa/ mdze gso ba/ thog srung ba'i las tshogs 'phags
pas mdzad pa/ gegs sel gzer lnga gzungs pas mdzad pa/ dmu chu sbyong ba'i man ngag /ser ba srung ba'i las mtha'/ yang ser ba srung ba'i man ngag /lo chog dang lo phud
kyi phyag len/ kha ba bsrung ba'i tho 'dzugs thabs/ khyung khra'i sbyin sreg /rjes gnang / bstod pa rnams 'phags pas mdzad pa/ sgrub thabs A nanda ma ti bha dras mdzad pa/
byams pa ngag dbang dpal bzang gis mdzad pa'i mngon rtogs/ gzungs pas mdzad pa'i sgrub thabs la 'don 'jug cung zad kha bskangs pa/ byin rlabs kyi zur 'debs byams pa ngag
dbang dpal bzang gis mdzad pa rnams dang / A tsArYa dmar po nas brgyud pa'i khyung nag gi skor la/ mkha' lding gser mig 'khyil pa 'byung po 'ur 'ded kyi man ngag ces bya
ba'i nang gses su/ bsnyen pa/ sgrub pa/ las sbyor la khyad par gyi las sbyor/ ser ba dang char gcod pa/ mid 'byar 'chos pa/ dug srung ba/ dug gi 'dred/ sri'u gso ba/ gdon
bgegs skrod pa/ smyo ba 'dul ba/ 'byung lnga'i dwangs ma bcud len te brgyad/ spyi 'gro'i las sbyor dang bcas pa rnams dang / rje btsun sa skya pa rnams shin tu thugs gtsis
che ba'i nor gyi lha mo dbyu gu mched gsum gyi skor la/ 'phags pa klu sgrub

kyis gnod sbyin mo kun 'khyil gyi rtog pa nas phyung ba'i sgrub thabs ba ri bas bsgyur ba/ rdo rje gdan pas mdzad pa'i gnod sbyin mo kun nas 'khyil pa'i don bsdus kyi 'grel
pa ba ri'i 'gyur la pa tshab kyi 'gyur bcos dang bcas pa/ de'i snying po sa paN gyis mdzad pa/ ba ri ba bod du 'byon khar rdo rje gdan pas skyel thung mdzad nas gnang ba'i
thugs dam mkha' 'gro ma'i dngos grub lag bcang / dbyu gu spun gsum gyi mngon rtogs/ gtor ma gtong thabs/ rten bca' thabs/ mkha' 'gro ma'i lag bcang 'dra min gcig /sgrub
pa bya thabs/ chang bu bsngo lugs/ tshigs bcad mkha' 'gro chen mo zhes par brgyud pa'i lo rgyus/ rten bca' thabs/ bsnyen sgrub las sbyor bcas ston pa/ zhar byung rab gnas
bya thabs dang bla rdo bcang ba'i man ngag /yang man ngag bla rdo bcang thabs dang bcas pa rgyas par bstan pa/ 'jam mgon a mes zhabs kyis mdzad pa'i sgrub thabs bsam don
kun 'grub dang / tsakra la brten pa'i dbang sdud zab mo'i lag len bsam 'phel nor bu/ sgrub thabs siddhi pha la'i bang mdzod byams pa ngag dbang lhun grub kyis mdzad pa
rnams dang / sa skya pa'i gser chos dzaM dmar srog sgrub kyi skor la/ srog sgrub kyi gdams pa sa chen gyis mdzad pa la nang gses su rten bca' ba/ bsnyen sgrub/ las la bskul
ba dang bcas pa/ gsang sgrub thun mong ma yin pa/ lung blang ba'i man ngag /gong dkar rdo rje gdan pas mdzad pa'i rjais gnang gi yig chung rnams dang / snye mo gter ston
rgya gong ri ba sangs rgyas dbang chen gyis gter nas spyan drangs shing dbon ston skyer sgang pa chos kyi seng ge la bka' babs pa'i rta mgrin gsang sgrub kyi skor la/
rta mgrin gsang sgrub kyi mngon rtogs gter gzhung bde gshegs rgyal ba rgya mtsho'i thugs kyi bcud thig ces bya ba'i nang gses su/ bsgom rim bsdus pa/ dzapra dmigs

la brten nas rang gzhan gyi don sgrub pa/ bar chad gzhom pa/ sde brgyad gzir ba/ lingga dang 'khor lo la brten pa'i las sbyor/ rtsa sngags/ sde brgyad dbang du bsdu ba'i sham
bu'i sngags dang bcas yod pa'i gter gzhung 'khrul med/ dbang bskur ba'i cho ga gter byon/ gtor bsngo/ bstod pa/ rta mgrin gyi zhal gdams zab mo la nang gses su/ rgyal
po ting nge 'dzin dang sngags kyis gcun pa/ 'khor lo dang smyag shad kyi dbyug pa la brten nas rgyal po 'dul zhing gnon pa/ srung 'khor/ srung mdud/ skyer sgang pas chos
skor 'di rnams o rgyan chen po la zhus tshul/ tshar chen gyis mdzad pa'i mngon rtogs nyung ngu / byin rlabs kyi cho ga rgyas pa bar chad kun sel dang bcas pa'i lung dang
/ ngor chen thams cad mkhyen pa dkon mchog lhun grub kyi gsung rab pusta ka bzhi'i lung / zhu chen tshul khrims rin chen gyis mdzad pa'i thang stong lugs kyi tshe rta zung
'brel gyi dbang chog tshe srog rdo rjer sgrub pa'i bcud len/ de'i rgyun khyer ring 'tsho'i tshe'i zil dngar/ de'i tshe sgrub kyi dmigs bsal som nyi'i mdud bu 'grol byed/
sgrol dkar bsnyen thabs zla 'od gsar pa/ byang gter lugs kyi tshe dpag med lcags sdong ma'i sgrub thabs dbang chog dang bcas pa bkra shis 'khyil ba'i sgra dbyangs bcas
kyi lung dang / dpal ldan shangs pa bka' brgyud nas brgyud pa'i mgon dkar yid bzhin nor bu'i gdams skor gyi yi ge rnams mkhas grub sangs rgyas phun tshogs pas phyogs gcig
tu bsgrig par mdzad pa'i dpe bum gyi lung rnams legs par gsan zhing dpyis phyin par thugs su chud par mdzad do/ /gzhan yang bdag nyid chen po 'di phyis sku na mthon por
son pa'i tshe/ 'gran zla dang bral ba'i mkhas grub chen po rtsod dus kyi kun mkhyen bu ston gnyis pa rdo rje 'chang rin chen blo gsal bstan

skyong dpal bzang po'i drung nas/ dpal phyag na rdo rje gos sngon can gyi rjes gnang sngon du 'gro ba'i sgo nas bya rgyud nor can gyi rigs su gtogs pa'i rgyal po chen po rnam
thos sras bka' mi 'dra ba bcu drug gi rjes su gnang ba dang / rnam sras snyan grags sgrub pa'i rjes gnang dang bcas pa bya rgyud gshegs rigs kyi bdag po 'phags pa 'od
zer dri ma med pa thub dbang lha bdun ma'i rdul tshon gyi dkyil 'khor du dbang bskur ba rnams gsan no/ /yang zhwa ser gyi cod pan 'dzin pa rnams kyi khrod na rgyu skar gyi
dbus na zla ba'i dkyil 'khor ltar gyur pa'i gnas lnga rig pa'i mkhas pa chen po a mdo brag dgon zhabs drung rin po che dkon mchog bstan pa rab rgyas kyi drung nas/ theg
pa chen po'i gso sbyong gi sdom pa dang / sems dpa' chen po gzhon nu rgyal mchog dang mus chen dkon mchog rgyal mtshan gyis blo sbyong skor gyi rgya gzhung dang bod gzhung
gces pa rnams phyogs gcig tu bsgrigs pa'i blo sbyong pod kyi lung dang / dge ba'i bshes gnyen bka' gdams pa rnams kyi thugs dam lha bzhir grags pa'i rjes su gnang ba rnams
dang / bya rgyud padma'i rigs kyi pho nya mo dbyangs can ma dkar mo sa manta shrI nas brgyud pa'i rjes su gnang ba dang / de'i rjes gnang dang sgrub thabs las sbyor
dang bcas pa tshigs bcad ma thugs sras lo tsA ba rin chen rnam rgyal gyis mdzad pa'i lung / rnal 'byor bla na med pa'i pha rgyud mi bskyod pa'i rigs kyi khro bo phyag na
rdo rje 'khor chen lha bco brgyad kyi ras bris kyi dkyil 'khor du dbang bskur ba dang / de'i sgrub dkyil 'dul 'dzin grags pa rgyal mtshan gyis mdzad pa'i lung dang bcas pa/
dpal phyag na rdo rje uu tsarYa'i rjes su gnang ba dang / pha rgyud rnam snang gi rigs su gtogs pa grub chen dpal 'dzin lugs kyi gshed dmar lha bcu gsum ma'i ras bris
kyi dkyil 'khor du dbang bskur ba dang / de'i sgrub dkyil bu ston gyis mdzad

pa'i lung dang bcas pa/ dgra nag gi rgyud nas bstan pa'i dbyangs can dmar mo gsang sgrub kyi rjes su gnang ba dang / de'i sgrub rjes 'jam dbyangs bzhad pa dkon mchog 'jigs
med dbang pos mdzad pa'i lung dang bcas pa/ 'jigs byed kyi phyag mtshan mda' gzhu la brten nas bi Sha bsad pa'i las tshogs dug dbang rma bya rgyas pa dang / ma rgyud he ru
ka'i rigs su gtogs pa grub chen dril bu lugs kyi bde mchog phyi dkyil lha lnga'i ras bris kyi dkyil 'khor du dbang bskur ba dang / de'i sgrub dkyil thugs sras lo tsA bas
mdzad pa'i lung dang bcas pa/ dril bu lugs kyi rnal 'byor gsang mtha'i yang snying 'khor lo bde mchog zab mo lus kyi dkyil 'khor du dbang bskur ba dang / de'i sgrub thabs
dang / bdag 'jug gi sdom dang / bdag nyid 'jug pa dang bcas pa 'phags pa rin po ches mdzad pa'i lung dang bcas pa/ ma rgyud padma gar dbang gi rigs su gtogs pa rje ras
pa badzra kIrti nas brgyud pa'i rta mgrin pad dbyug can gyi rjes su gnang ba/ dpal kye rdo rje'i bshad rgyud rdo rje gur nas bstan pa'i 'byung 'dul sems dpa' sum brtsegs
kyi rjes gnang me dbang dang bcas pa/ lha chen tshogs kyi bdag po dmar chen khyad par can gyi rjes su gnang ba rnams gsan par mdzad do/ /yang bod gangs can gyi grub mtha'
ris med kun gyi bstan pa'i srog shing gcig pur gyur pa bcu phrag rig pa'i ma hA paNDi ta nges pa don gyi thams cad mkhyen pa 'jam dbyangs mkhyen brtse'i dbang po'i drung
nas rgyal ba'i lung gis zin pa'i snyigs dus kyi rdo rje 'chang ngor chen kun dga' bzang po'i bka' 'bum pusta ka bzhi'i lung legs par gsan zhing / gzhan yang mkhas dang
grub pa'i gtsug rgyan khang gsar mkhan rin po che ngag dbang blo gros bzang po'i drung nas/ ngag dbang mchog legs rdo rje'i yig steng nas bkra shis tshe ring mched lnga'i

rjes gnang tshe dbang dang 'brel ba yig cha'i lung dang bcas pa gsan pa dang / bod kyi rdo rje gdan dpal ldan sa skya'i chos grwar snga phyir lan mang du phebs pa'i skabs chos
kyi bdud rtsi gsan pa'ang / yab rje grub pa'i dbang phyug khri chen ngag dbang kun dga' bkra shis mthu stobs bstan 'dzin bzang po'i drung nas/ slob dpon dze tA ris bkral
ba'i bya rgyud padma'i rigs kyi gtso bo tshe dpag med lha dgu'i dbang dang / spyod rgyud gshegs rigs kyi bdag por 'jam dbyangs dmar ser dpa' bo gcig pa'i rjes su gnang
ba dang / dpal kye rdo rje man ngag lugs kyi dbang bskur ba dang / tshar chen gyis mdzad pa'i lam 'bras slob bshad kyi brgyud 'debs kha skong dang bcas pa'i lung dang /
ras chen dpal 'byor bzang po'i lugs kyi tshe sgrub mda' 'phel ma'i dbang bcas dang / lung rtogs bstan pa'i mnga' bdag 'jam mgon kun dga' rgyal mtshan gyi drung nas/ thub
dbang gnas brtan bcu drug gi rjes su gnang ba dang / jo bo lugs kyi dme brtsegs ljang nag zhal gsum phyag drug pa'i rjes gnang khrus dang bcas pa/ grub chen lU hi pa'i lugs
kyi 'khor lo bde mchog lha drug cu rtsa gnyis kyi dkyil 'khor du dbang bskur ba dang / kye rdo rje'i man ngag lugs kyi dbang dang / mkhan chen thams cad mkhyen pa ngag
dbang chos grags kyis mdzad pa'i lam 'bras kyi skor gsung ngag khog phub/ sngon 'gro snang gsum dang / dngos gzhi rgyud gsum gyi khrid/ dam tshig rnam bshad/ phyi dkyil
dang / lus dkyil rnam bshad/ sems bskyed cho ga /slob ma rjes 'dzin/ tshar gsum khug pa'i byin rlabs/ lam dbang gi mtha' dpyad dang zur 'debs/ aShta'i bzlas lung / bir srung
byin rlabs ngor chen gyis mdzad par zur 'debs dang bcas pa/ bdag med ma/

lam zab phyi nang / bla ma rin 'byung / brda don gsal ba/ lam sbas bshad/ brda chig brgyud/ sgrub pa lung sbyin/ gsang bcu'i rgyas gdab rnams kyi byin rlabs bya tshul mtha'
dpyad dang bcas pa/ kun mkhyen bsod nams seng ges mdzad pa'i rnam 'joms bir lugs kyi byin rlabs/ bir srung nang ma'i byin rlabs/ lam 'bras lugs kyi mgon rkyang gi rjes gnang
bya tshul rnams kyi lung dang bcas pa dang / sngags 'chang bdud kyi stobs 'phrog ngag dbang kun dga' rin chen gyi drung nas/ ngag dbang kun dga' blo gros kyi yig cha
ltar gter ston rgod ldem can gyis zab gter nas spyan drangs pa'i tshe dpag med lcags sdong ma'i dbang bskur ba phyag len shin tu rgyas pa'i lugs dang / lam 'bras bla mchod
dngos grub rin po che'i bang mdzod tshar chen yab sras kyis mdzad pa dang / slob dpon rin po che bsod nams rtse mo'i rnam thar tshar chen gyis mdzad pa/ des mdzad pa'i
bla ma lnga bcu pa'i 'grel pa/ des mdzad pa'i rdo rings pa'i sku bstod mtha' yas ma dang / bdag chen rdo rje 'chang gi rnam thar tshar chen gyi mdzad pa nas/ zhwa lu mkhan
chen gyi rnam thar lnga pa rin po ches mdzad pa'i bar gyi lam 'bras slob bshad lugs kyi bla ma brgyud pa rnams kyi rnam thar gyi lung rnams dang / 'jam mgon ngag gi dbang
po rdo rje rin chen gyi drung nas/ rje btsun 'jam pa'i dbyangs kyis bla ma sa skya pa chen po la dngos su gnang ba'i blo sbyong zhen pa bzhi bral kyi khrid dang / sgrol
dkar 'od zer drug sbrag gi rjes gnang thun mong ma yin pa dang / rdo rje 'jigs byed sa lugs lha dgu'i dkyil 'khor du dbang bskur ba dang / rwa tshar gnyis kyi bzhed pa
thun mong ma yin pa 'jigs byed lha bcu gsum ma'i dkyil 'khor du dbang bskur ba dang / dpyal pa'i lugs

kyi phag mo bden gnyis ma dang / dbu bcad ma dang / don grub ma ste gsum gyi byin gyis brlabs pa dang / rong ston smra ba'i seng ge la grub chen ti phu pas stsal ba'i tshe
sgrub zhag bdun ma'i nyams len dang / brgyud 'debs tshar chen gyis mdzad pa'i lung / dpal kye rdo rje Dombi lugs lha dgu dang / mtsho skyes lugs kyi kye rdo rje lha dgu dang
/ nag po dam tshig rdo rje'i lugs kyi dpal kye rdo rje sku gsung thugs snying po kye rdo rje dang bcas pa rnams dang / grub chen birWa pas nag po pa la stsal ba'i kye
rdo rje man ngag lugs te kye rdor bka' babs bzhir grags pa rnams kyi dbang bskur ba dang bcas pa dang / sngags 'chang bla ma thams cad mkhyen pa ngag dbang bkra shis rin
chen las/ dpal sa skya pa'i gser chos mchog bsgrubs pas thun mong zhar las 'byung ba dmar mo skor gsum gyi dpe bum rmor chen chos kyi rgyal pos bsgrigs pa dang / de'i kha
skong gi skor dang bcas pa/ sa skya pa'i gser chos thun mong bsgrubs pas mchog zhar las 'byung ba dmar po skor gsum gyi dpe bum tshar chen chos kyi rgyal pos bsgrigs pa
dang / de'i kha skong 'jam mgon kun blos bsgrigs pa rnams kyi lung dang / rje btsun mkha' spyod dbang mo 'chi med bstan pa'i nyi ma las/ ngag dbang mchog legs rdo rje'i
yig steng nas seng gdong dmar mo'i rjes gnang lung dang bcas pa/ gser chos seng gdong sngon mo'i las tshogs rnams kyi lung dang / 'jam mgon dngos grub dpal 'bar gyi drung
nas/ 'jam dkar ma ti lugs kyi rjes su gnang ba dang / kun dga' rin chen gyis mdzad pa'i tshe dbang grub rgyal ma'i yig cha'i lung rnams gsan te mdor na mang du thos pa rgya
mtsho'i pha rol tu son par mdzad do/ /de ltar gsan pa'i chos rnams kyang thos lo tsam du ma bzhag par bsams pa las byung ba'i

shes rab kyis yang dang yang du tshig don thams cad la zhib par dpyad cing / don dang don ma yin pa rnams so sor phyes te som nyi'i 'ching ba mtha' dag las rnam par grol bar
mdzad pa yin no/ /sgom pas nyams su bzhes pa'i tshul yang / spyir bsams byung gi shes rab kyis sgro 'dogs bcad cing gtan la phab pa rnams dus dang rnam pa kun tu brtson
pa rgyun chags pa'i sgom pas nyams su bzhes pa dang / bye brag yi dam lha'i bsnyen sgrub kyi rim pa'ang gong du smos pa rnams dang / gzhan yang khams bod kun tu snga phyir
bstan pa dang sems can gyi don rlabs po che mdzad pa'i skabs gseng rnams su rje btsun rdo rje rnal 'byor ma dang / dpal rdo rje nag po chen po gur gyi mgon po brag rdzong
ma dang / dpal mgon zhal dang / shin tu zab pa'i dbyangs can ma dmar mo gsang sgrub dang / paNDi ta sa manta shrI'i lugs kyi dbyangs can ma dkar mo bcas kyi sku mtshams
rnams bsnyen tshad tshang ba lan kha yar bzhugs shing / sku mtshams kyi skabs tsam du ma zad dus rgyun du'ang yi dam gyi lha mang po'i bskyed pa'i rim pa dang / rdzogs
pa'i rim pa mtshan bcas mtshan med kyi rnal 'byor dang / sngags bzla ba dang / gtor ma 'bul ba la sogs pa dang / rjes spyod kun tu'ang snang grag dran rtog thams cad lha
sngags ye shes kyi rol par shar pa'i sgo nas mdor na tha mal gyi rnam par rtog pa skad cig tsam yang skye ba'i skabs mi rnyed pa yin no/ /shes bya'i chu gter ma brgal bar/
/kun mkhyen nor bu rnyed min te/ /de phyir rgyal dang sras rnams kyis/ /thos bsam sgom pa'i tshul rnams bstan/ /de yang thog mar thos pa yi/ /sa bon legs par btab byas
na/ /slad nas bsam sgom las byung ba'i/ /shes rab me tog bkra bar 'gyur/ /gzod nas so so yang dag pa'i/ /rig pa mchog la dbang bsgyur yang / /'gro

rnams yongs su bkri ba'i slad/ /tshul 'dir rang nyid 'jug bzhed nas/ /mkhyen brtse nus pa'i yon tan gyi/ /gzi 'od phyogs brgyar 'phros pa yis/ /srid zhi'i mun pa kun sel ba/
/smra ba'i dbang phyug che rnams las/ /zab pa dang ni rgya che ba'i/ /chos kyi bdud rtsi legs blangs pas/ /ma rig pa ni rig pa dang / /mun pa'ang snang ba'i go sar bkod/
/de don bsam pa'i shes rab kyis/ /yang dang yang du dpyad pa'i mod/ /ngang pas chu las 'o ma ltar/ /ma nor don gyi ro mchog myangs/ /de nyid tshul bzhin bsgoms pa dang
/ /yi dam lha yi bsnyen sgrub kyis/ /spang bya'i 'khor bar grags pa yang / /bsgrub bya'i sangs rgyas nyid du bsgyur// //spyi don bzhi pa phrin las kyi gtso bo bstan pa dang
sems can gyi don rlabs po che ji ltar mdzad pa'i tshul la gsum ste/ dpal e wa~M chos ldan gyi chos kyi rgyal srid chen por mnga' gsol te bstan 'gro'i don ji ltar mdzad
pa'i tshul/ mdo khams su mi bdag sa'i tshangs pa chen pos spyan drangs te bstan pa dang sems can gyi don ji ltar mdzad pa'i tshul/ slar yang rang gnas gdan sa chen por zhabs
pad bkod de bstan 'gro'i don ji ltar mdzad pa'i tshul lo/ /de'i dang po ni/ nges pa don gyi thams cad mkhyen pa 'jam dbyangs mkhyen brtse'i dbang po'i zhal snga nas
mdzad pa'i rnam thar gsol 'debs las/ rgyal bas lung bstan kun mkhyen e wa~M pa'i/ /chos kyi khri la bgrang bya bcu phrag bar/ /ngo mtshar mkhas pa'i bgyi bas thub pa'i bstan/
/nyin bzhin gsal bar mdzad la gsol ba 'debs/ /zhes gsungs pa ltar gyi don zhib tu bshad pa la gnyis te/ thog mar dpal e wa~M chos ldan gyi chos kyi rgyal srid chen por
mnga' gsol ba'i tshul dang / de nas bstan pa dang sems can gyi don ji ltar mdzad pa'i tshul

lo/ /de'i dang po ni/ 'di ltar rjes su thos te/ de'ang dgung lo so gnyis pa me yos lor/ mdo smad sde bzhi dang dge bcu'i dpal gyis mngon par mtho ba'i rgyal khab nas stobs
kyi 'khor los sgyur ba chos rgyal chen po tshe dbang rdo rje rig 'dzin pas khu bo mkhan chen rdo rje 'chang chen po de nyid spyan 'dren pa'i pho nya'i tshogs rnams rim bzhin
'byor par brten/ rje 'di dgung lo so gsum pa sa 'brug hor zla drug pa'i nang khu bo mkhan chen rdo rje 'chang ston 'khor rnams dpal e wa~M chos ldan nas chibs bteg /rje
'dis kyang lha chung bar phebs skyel zhus pa dang chabs cig sku yon gyi 'phro 'ga' zhig gzigs pa dang / dbang lung gi 'phro kha cig kyang zhu ba'i slad du lo gnyis gsum
las mi 'gyang bar mdo khams su zhabs pad rin po che bsnyen pa'i phyir bcar chog par gsol zhing / de skor gyi thugs brel rnams rim gyis bcad/ don du gnyer ba 'ga' zhig gi
ngor sgrub thabs brgya rtsa dang / snar thang brgya rtsa rnams kyi rjes su gnang ba dang / bde dgyes gsang gsum gyi dbang la sogs pa mdor na gdul bya rang rang gi mos pa
dang bstun pa'i chos kyi bdud rtsi'ang snga phyir ci rigs par stsal/ tsha rong chu tshan du tshar gnyis tsam phebs pa ma gtogs gzhan ngor rang du bzhugs/ dgung lo so drug
pa lcags lug lo'i hor zla bcu gnyis pa'i nang tsam la mdo khams su 'byon rgyu'i dgongs pa gtad de/ de skor gyi nyer bsdogs 'ga' zhig kyang brtsams pa dang / khyad par
lo de'i hor zla bdun pa'i nang dpal e wa~M chos ldan gyi lha khang khag rnams su mchod 'bul rgya che ba dang chabs cig rten gsum rnams zhib par mjal te/ dar gos gya nom pa
mang po phul zhing smon lam 'debs par mdzad pa'i tshe/ lam 'bras lha khang du phebs te ngor chen gyi 'dra sku rin po cher snyan dar 'bul bar brtsams pa na/ rje 'di'i dag
pa'i gzigs

snang du 'dra sku de nyid yar bzhengs te/ rje 'di'i snyan dar phul ba rnams phyag gis bzhes pa'i snang ba byung zhing / de'i rkyen gyis bde gsal mi rtog pa'i nyams bsam gyis
mi khyab pa thugs rgyud la 'khrungs shing / de nas lha khang 'ga' zhig mjal bar mdzad kyang / bde ba chen po'i nyams skyes drags pas rjes sor bsam blo gtong dus mi dran
par 'dug gsungs shing / 'di ni e wa~M pa'i chos kyi rgyal srid chen po 'dzin dgos pa'i ltas dang / bzung nas kyang bstan pa dang sems can la phan pa cung zad tsam 'byung
ba'i ltas yin pa 'dra gsungs mod/ dag snang 'di ni so so skye bo'i blo yi spyod yul du ma gyur pa'i ngo mtshar shin tu che ba zhig go /de rjes hor zla brgyad pa'i mjug tsam
na mkhas dang grub pa yongs kyi gtsug rgyan e wa~M pa'i mkhan chen khri thog pa byams pa bsod nams dpal 'byor pa phran bu'i spyan 'bras gsal min du gyur pa dang / de'i
mchod dpon mkhyen pa'i spyan ras gsal ba zhig yod pa de'ang glo bur du lnga pa'i lam du song ba sogs kyi rgyu rkyen 'ga' zhig la brten nas e wa~M pa'i bla khag khang tshan
rnams dang / dpal sa skya pa'i 'jam mgon khri chen rin po che rnams su shin tu nan tan chen pos bla brang dgongs khrol zhu bar mdzad pa na/ de dag nas kyang rim gyis
dgongs pa khrol bar gyur la/ de nas e wa~M pa'i bla khag khang tshan dang bcas pa thams cad kyis da ni rang re rnams kyi mgon dang skyabs dang dpung gnyen dam par bstan pa'i
snang byed chen po zhig chos kyi rgyal srid 'dir mnga' gsol bar 'os so zhes gleng ba na/ thams cad kyi blo mthun par yongs rdzogs bstan pa'i snang byed mtshungs pa med
pa'i rje 'di dang / rgyud sde rgya mtsho'i mnga' bdag khang gsar zhabs drung rin po che ngag dbang blo gros bzang po pa dang / nyams dang rtogs pa'i dbang phyug phan khang
zhabs drung rin po che dpal ldan

rin chen chos mdzod pa ste gsum mkhan por 'os shing / de'i nang nas kyang spangs pa dang rtogs pa'i yon tan gang la gzhig kyang rje 'di kho na bstan pa'i bdag po chen por mnga'
gsol ba zhig byung na phan bde'i nyi ma gsar du 'char bar 'gyur ro zhes gleng bar byed cing gnas tshul de bzhin dpal sa skya'i khri chen thams cad mkhyen pa ngag dbang
kun dga' bkra shis mthu stobs bstan 'dzin bzang po'i gser snyan rin po cher gsol ba na/ spyir dus gsum gzigs pa rnams kyis mi mkhyen pa'am/ mi gzigs pa'am/ thugs su mi
chud pa ni ci'ang srid pa ma yin mod/ 'on kyang legs par brtags shing dpyad pa'i sgo nas bod kha ba can gyi gnam sa'i khyon la dbang sgyur ba'i gzhungs dga' ldan pho brang
pa chen por rgyu mtshan rnams snyan gsan phul ba na/ rgyal khab chen po de nyid nas kyang rje 'di la khyod kyis dka' tshegs la mi blta bar rnam dpyod kyi dpung pas kun
mkhyen e waM pa chen po'i bstan pa'i khur chen po de longs la/ spyi dang bye brag gis bsdus pa'i bstan pa rin po che'ang nyi 'od kyis reg pa'i padmo bzhin du rgyas par bya
ba dang / 'os su gyur pa'i gdul bya rnams kyang 'khor ba dang ngan song gi g.yang sa las sgrol la/ rnam par grol ba'i nor bu'i khang bzang nyid du 'khrid cig ces pa'i
bka' stsal gnyan po dzambu chu bo'i gser gyi cod pan lta bu shin tu lci zhing gzi brjid che ba dag stsal ba dang lhan cig /sa skya nas 'jam mgon khri chen rin po ches kyang
de ltar bgyid dgos pa'i bka' stsal rin po che'i phreng ba lta bu shin tu lci bar phebs pa dang / ngor gyi bla gra tshang mas kyang gsol ba phur tshugs su btab pa la brten
nas/ spyir sngon gyi rgyal ba sras dang bcas pa rnams kyis kyang sgrol bar ma nus pa'i snyigs ma'i sems can shin tu ma rungs pa rnams kyi khrod 'dir/ bstan pa dang sems
can la phan pa bsgrub pa shin

tu dka' bar snang na'ang / re zhig bya ba'i khur 'di dag bzod par bgyis te bstan pa dang sems can la ci nus kyis phan pa bsgrub par bya'o snyam du dgongs nas rim gyis zhal
gyis 'ches te/ dus phun sum tshogs pa legs sbyar gyi skad du pra dzwa pa ti zhes pa bod skad du skyes bdag ste ljongs 'dir dbang thang dang bstun pa'i ming lcags mo lug gi
lo'i rgyal gyi zla ba'i 'phel phyogs kyi gral tshes bco lnga'i nyin/ gnas phun sum tshogs pa yon tan rin po che du ma'i 'byung gnas dpal e wa~M chos ldan gyi gtsug lag
khang chen por/ ston pa phun sum tshogs pa nges pa'i don du gzod ma nas sku bzhi ye shes lnga'i khyab bdag mi slob pa'i zung 'jug rdo rje 'chang chen po'i go 'phang mngon
sum du brnyes su zin kyang / thun mong gi gdul bya rnams drang ba'i slad du rgyal ba'i myu gu gsar pa'i tshul gyis rnam par rol pa na/ rang don du tshul gnas gsan bsam sgom
pa'i yon tan yongs su rdzogs/ gzhan don du 'chad rtsod rtsom pa'i phrin las la dbang 'byor/ gnyis ka'i don du mkhas btsun bzang gsum dang mkhyen brtse nus pa'i rnam thar
mkha' khyab tu snang ba'i theg pa mchog gi bshes gnyen 'gran pa'i zla thams cad dang bral ba gang nyid/ 'khor phun sum tshogs pa snang ba'i 'khor 'phags pa'i dge 'dun
rab tu mang po dang / mi snang ba'i 'khor 'jig rten dang 'jig rten las 'das pa'i tshogs dpag tu med pa dang bcas pas byon te/ mi 'jigs pa bzhi la mnga' brnyes pa'i brdar
seng ges bteg pa'i rin po che'i khri chen po ga la bar/ zhabs mthil 'khor lo'i re khA rnam par bkod nas/ ji ltar 'char ka'i nyin mor byed pa thun mtshams kyi chu 'dzin gzhon
nus mdzes par spud pa bzhin du srid pa gsum gyi gzi brjid ma lus pa gcig tu spungs pa ltar lham mer bzhugs pa na/ 'di ltar mi mjed kyi bdag po tshangs pa dang / lha'i
dbang

po brgya byin gyis bcom ldan 'das la chos kyi 'khor lo bskor bar gsol ba btab pa dang tshul mtshungs par/ chos phun sum tshogs pa dus gsum gyi rgyal ba sras dang bcas pa thams
cad kyi bgrod pa gcig pa'i nor bu'i them skas gsung ngag rin po che lam 'bras bu dang bcas pa gtso bor gyur pa'i theg pa gsum gyi gzhung dang gdams ngag gis mtshon rgyal
ba'i bstan pa yongs su rdzogs pa'i dam pa'i chos kyi 'khor lo'i seng ge'i sgra chen po sgrogs par gsol ba gdab pa'i slad du/ sa bzang 'phags pas ngor chen rdo rje 'chang
chen por stsal ba'i chos kyi dung dang / lam 'bras glegs bam pod ser ma rje btsun rin po che'i phyag dpe 'khrul med dang / bkra shis pa'i rdzas brgyad la sogs pa sngon
du 'gro ba'i sgo nas dpal ldan sa skya'i legs 'bul dang / ngor gyi bla brang khag lnga dang / khang tshan bcu gcig dang / gzhan yang grwa rigs sbyin bdag gi tshogs thams
cad kyis kyang rang rang gi 'byor pa dang bstun pa'i legs 'bul gyi dngos po rgya che ba dang bcas te/ snyigs dus kyi rgyal ba gnyis pa ngor chen rdo rje 'chang kun dga'
bzang po'i chos kyi rgyal srid chen por yongs su mnga' gsol ba'i skal ba bzang po'i nyi ma gsar du shar bar gyur to/ /de ltar bgyis pa'i dge tshogs thams cad kyang bar ma
dor chud mi 'dza' ba'i slad du 'phags dang mkhas pa dgyes pa'i legs bshad kyis mtshams sbyar te byang chub snying por yongs su bsngo ba'i rgyas gdab par mdzad cing / gzhan
yang ngor chen rdo rje 'chang chen pos gdul bya skal ba dang ldan pa rnams kyi rgyud ma smin pa smin par byed pa'i gnas dbang khang du grags pa dang / de'i yang steng
g.yabs chen du grags pa bcas kyi bzhugs khri so so'i steng du'ang khri 'bul zab rgyas dang bcas te yongs su mnga' gsol zhing / de dag gi dus kyi tshe nam

mkha' thams cad 'ja' sprin kha dog sna tshogs pas gang ba sogs ngo mtshar gyi ltas mang po mngon sum du lhags par gyur to/ /de nas rim pa bzhin rtsis sprod len gyi skor rnams
kyang gna' bo'i lam srol bzang po ji lta ba bzhin mdzad pa yin no/ /mgon khyod mkhas pas 'jam dpal dang / /btsun phyir 'phags pa nye bar 'khor/ /ngang tshul bzang pos
'gro kun la/ /brtse bas lag na padmo nyid/ /de slad mkhyen brtse nus gsum gyi/ /yon tan bsam gyis mi khyab pa/ /thub dbang kho na'i rjes 'gro ste/ /gzhan pa'i dper 'os srid
ma yin/ /rgyu des yid kyi brtan pa kun/ /cig car 'phrog pa'i ra mda' ru/ /chos kyi rgyal por mnga' gsol ba'i/ /gsol 'debs rol mo ci yang 'khrol/ /rang bde'i dpal la ma
chags par/ /bstan 'gro'i khur chen len par brtsams/ /dka' yang gzhan don la dgyes pa/ /dam pa rnams kyi chos nyid yin/ /rigs kun bdag po'i mi'i rol par/ /sprul la spyi bos
mi btud su/ /rgyal ba gnyis pa'i sku brnyan yang / /gus pa'i tshul gyis bzhengs la ltos/ /e ma srid zhi'i gtsug tor rtser/ /mngon par 'phags pa'i chos kyi khrir/ /zhabs
kyi chu skyes bkod pa'i mod/ /phan bde'i 'dod rgu ci yang 'jo/ /dge legs bye ba'i dus dang gnas/ /ston 'khor dam chos phun tshogs pa'i/ /nges pa lnga ldan 'og min zhing
/ /sa 'dir gsar du 'phos par gyur/ /de lta'i skal bzang utpal/ /khong nas dgod pa'i dga' ston du/ /shis pa'i mtshan ris mang po yang / /brgya byin mdzub rtses bris bzhin
lhags/ /tshul de'i snyan grags rgyud mangs glus/ /srid zhi'i khams kun khyab pa las/ /yid srubs dpung las rnam rgyal ba'i/ /bde skyid sgo 'phar ci yang phye// //gnyis pa
bstan pa dang sems can gyi don ji ltar mdzad

pa'i tshul ni/ de ltar chos kyi khri la zhabs sen bkod ma thag pa nas lo der phyogs mtha' dag nas 'dus pa'i don gnyer sum brgya skor la gsung ngag rin po che'i chos kyi 'khor
lo bskor ba'i dbu btsugs pa nas bzung ste lcags mo sbrul lo'i bar gyi lo bcu bar ma chad par dgun gyi dus stod mnga' ris/ bar dbus gtsang / smad mdo khams rnams nas gdul
bya skal ba dang ldan pa rdzogs ldan dus kyi sprin phung bzhin du 'dus pa rnams la/ rgyal ba'i bstan pa yongs rdzogs kyi nyams len du gyur pa grub chen birWa pa'i thugs
bcud gsung ngag rin po che lam 'bras bu dang bcas pa'i sngon 'gro snang ba gsum gyi khrid dang / brgyud pa'i khyad par gnyis ldan gyi sems bskyed pa dang / dbang gi mngon
par rtogs pa brgyad dang ldan pa'i rgyu dus kyi dbang bskur ba dang / lam gyi dngos gzhi rgyud gsum gyi khrid dang / de dag gi skabs su lam dus kyi dbang dang / cha lag
tu gtogs pa'i byin rlabs rnams dang / rgyab rten gyi lung dang bcas pa shin tu rgyas pa tshar re dang / dpyid kyi dus don du gnyer ba sum brgya skor la/ bstan pa rin po
che'i gzhi'am rtsa ba lta bur gyur pa'i dge bsnyen dang / dge tshul dang / dge slong gi sdom pa rnams rim pa bzhin du 'bogs par mdzad pa rnams ni lo bstar bzhin chag med
yin la/ de lta bu'i rgyun chos tsam du ma zad dbyar dgun la sogs pa'i dus nges med rnams su'ang gsang sngags rdo rje theg pa'i bya ba dang / spyod pa dang / rnal 'byor dang
/ rnal 'byor chen po bla na med pa'i rgyud rnams kyi mngon par dbang bskur ba dang / byin gyis brlab pa dang / rjes su gnang ba dang / rig pa gtad pa la sogs pa rab tu
mang po dang / de rnams dang rjes su 'brel pa'i bskyed rdzogs kyi khrid du ma dang / rgyab rten gyi lung dang / lag tu blang ba'i tshul rnams dang / bla ma gong ma'i bka'
'bum gyi

lung la sogs pa mdor na gdul bya so so'i bsam pa dang mthun par zab pa dang rgya che ba'i chos kyi 'khor lo rgyun chad med par bskor te/ skal ba dang ldan pa'i gdul bya rnams
kyi rgyud ma smin pa smin par byed pa dang / smin pa rnams grol bar mdzad de 'khor ba dang ngan song gi sgo ni bkag pa bzhin du gyur/ mngon mtho dang nges legs kyi sgo
thams cad ni dus gcig tu phye ba bzhin mdzad pa yin no/ /chos kyi 'khor lo bskor ba de dag kyang bstan 'gro'i don 'ba' zhig la dgongs te phyag len phra zhing phra ba tshun
chod kyang sla chos su ma song bar mdzad cing / gzhan rnams la'ang de ltar bya dgos pa'i bca' ba dam po mdzad pa ni bstan pa'i gsos su smin pa'i rnam thar ngo mtshar ba
zhig go /dgung lo so bdun pa chu sprel lo'i hor zla lnga pa'i mjug tsam na 'og min gnyis pa dpal ldan sa skya'i chos grwa chen por khri mjal la phebs te/ sa skya gzhung
du maNDal sngon du 'gro ba'i sku gsung thugs kyi rten rnams dang / dar/ ras/ ling / gos chen yug ba ma la sogs pa'i tshan grangs mang po dang / mchod cha'i skor sna tshogs
pa dang / ma hA tsi na'i yul gyi ljon 'dab 'khor drug bco lnga dang / rgya dngul 'degs srang lnga bcu tham pa dang / chibs pa gnyis dang bcas pa'i dngos 'bul rgya che
ba dang / 'jam mgon khri chen rin po che ngag dbang kun dga' bkra shis mthu stobs bstan 'dzin bzang po pa dang / sngags 'chang grub pa'i dbang phyug ngag dbang kun dga' rin
chen pa dang / mtha' klas 'gro ba'i skyabs gcig mgon po dngos grub dpal 'bar ba dang / lung rig smra ba'i gtsug rgyan 'jam mgon kun dga' rgyal mtshan pa rnams kyi sku
sger so sor bkra shis pa'i lha reg sngon du 'gro ba'i tshan grangs kha shas dang / ljon 'dab 'khor drug lnga re dang / sa skya zhabs pad par ljon 'dab 'khor lnga dang / rje
btsun ma so sor ljon 'dab 'khor drug re re bcas dang / gzhan yang gsol

gzim mchod gsum dang / mgron gnyer dang / drung yig dang / lde phyung ba dang / rtsA gnyer dang / shing gnyer sogs la'ang rang rang gi go babs dang bstun pa'i gnang sbyin gang
la gang 'os dang / khyad par chos sde lho byang gi lha khang khag rnams su bzhugs pa'i rten gsum ngo mtshar ba rnams kyi mdun du mchod pa'i khyad par shin tu rgya che
ba dang / sprul pa'i lha khang chen mor dge 'dun 'dus pa rgya mtshor mang ja 'gyed dang bcas pa'i bsnyen bkur gya nom pa bcas bsgrubs nas hor zla drug pa'i mjug tu e wa~M
du phebs pa dang / gzhan yang sku'i 'phrod bzhes kyi tsha rong chu tshan du snga phyir tshar kha shas phebs pa ma gtogs ngor rang du bzhugs/ rje 'di dgung lo zhe gnyis
pa dbang phyug gi lor sde dge chos rgyal chen po tshe dbang rdo rje rig 'dzin pa'ang dbus gtsang du phebs/ sa ngor gnyis kyi gtso byas pa'i dgon sde yod do cog la bsnyen
bkur rgya chen po bstabs/ rje 'di la'ang sangs rgyas dngos kyi 'du shes mdzad cing / lan cig chos rgyal de nyid e wa~M pa'i lha khang rnams mjal du byon pa dang chabs cig
rje 'dis kyang rten gsum rnams kyi byung khungs sogs gsung bzhin phebs pa'i tshe/ gtsang khang du chos rgyal mchog nas thub chen rin po cher 'bul rgyu'i snyan dar zhig rje
'di'i phyag tu phul ba ltar rje 'dis kyang thub dbang rin po cher sgron pa na/ gang nas byung cha med par snyan dar ser po zhig nar gyis byung ste chos rgyal de'i mgul
du son par gyur la/ de la brten nas chos rgyal rang yang sngar rab tu 'byung 'dod shin tu che bar yod kyang stabs 'grig cig ma byung ba la/ da lan gyi rten 'brel 'dis ni
ring nas brnags pa'i don thams cad 'bad med du 'grub par 'gyur ba'i ltas zhig go snyam pa'i dga' spro 'dun gsum cig car du 'phel bar gyur ces grags la/ gang ltar yang rje
'di las kye rdo rje rgyu lam gyi dbang

dang / tshe dpag med lha dgu'i dbang la sogs pa gsan cing / yon mchod gnyis char thugs yid gcig 'dres lta bur gyur pa yin no/ /mdor na gdan sa zhal 'dzin lo bcu'i ring la/
gtso bor dge 'dun gyi sgrig lam bsrung ba dang / dus dang khyad par gyi dgon pa'i gtong sgo gtang rgyu rnams kyang sngar rgyun las nyams chag spu tsam yang ma song ba'i steng
gong nas gong 'phel du mdzad pa dang / sngar bla khag rim can gyis nyams gso ma byung ba'i sa mchod chen mo'i skabs khyer rgyu'i gos chen gyi 'phan 'dugs rgyal mtshan
la sogs pa'i yo byad rnams dang / gtsug lag khang dang / mgon khang shar nub dang / lam 'bras lha khang bcas kyi gtsos pa'i lha khang khag rnams kyi dngos chas rigs gsar
du bzo dgos gras gsar bzos dang / nyams gso dgos rigs rnams la nyams gso sogs bstan pa'i nyams la phan nges pa 'ba' zhig mdzad pa dang / lha khang khag thams cad la'ang
rab tu gnas pa'i cho ga shin tu rgyas pa'i sgo nas dam tshig pa dang ye shes pa dbyer med du bsres te byin rlabs kyi gzi 'od 'bar bar mdzad pa dang / lo re bzhin lha khang
khag rnams su bla ma mchod pa dang / gnas brtan cho ga sogs dang 'brel bar spos mar me zhal zas rnams re re nas stong phrag tu longs pa re phal cher chag med du mdzad
pa dang / khyad par lcags 'brug hor zla dang po'i nang rje 'di'i mnal lam du/ ngor gyi rgyab ri rtse nas rtsa ba'i bar zhig pa dang / thar rtse'i pho brang rtse nas rtsa
ba'i bar gas pa sogs byung ba dang / dngos su'ang ngor chen gyi 'dra skus spyan chab gsil ba dang / gzim chung nub kyi zhal 'bag rnams kyi dbu rgyan thod skam rnams don med
du sa la lhung ba dang / thugs dam gtor ma'i rgyan rnams kyang don med du lhung ba sogs mi dge ba'i mtshan ma mang du byung ba ltar/ khams nas khu bo mkhan chen rdo rje
'chang de nyid zhi bar gshegs pa'i

gnas tshul rnams kyang gsan ma thag pa nas dkon mchog la mchod pa dang dge 'dun la bsnyen bkur sogs rgyas par mdzad pa dang / gzhan yang rang zhabs kyi mi ser phran yod rnams
la'ang 'tsho skyong dang mgo 'don la sogs pa shin tu mthar phyin par mdzad pa sogs mdor na rje 'di ni bstan pa dang sems can gyi don kho na dgongs pa las/ dgos med kyi
bya ba dang rang 'dod kyi 'khri ba la sogs pa gtan nas mi mnga' ba dang / gcung mdzod pa nor ldan shes rab bzang po pa'ang bsod nams che zhing bstan pa la lhag bsam dkar
ba dang / bya ba dang bya ba ma yin pa so sor phye ba'i mkhyen rab kyi rtsal che zhing / las zhi drag gang la'ang nus pa phul du son pa zhig yin pa sogs kyis chos dang 'jig
rten gnyis ka'i thad nas de dus lta bu zhes kun gyis bsngags pa'i gnas su gyur pa yin no/ /dpag bsam shing dang bdud rtsi yis/ /kun dga' gsar pa sbyin pa gang / /skyengs
byed chos kyi zla snang gis/ /'khor ba'i tsha gdung mtha' dag bsal/ /khyad par dus gsum rgyal rnams kyi/ /phrin las gcig tu bsdus pa bzhin/ /bi rU'i bzhed gzhung gsung
ngag gis/ /'gro mang grub pa'i dpal la sbyar/ /e ma chos dang srid gnyis ka'i/ /'byor pa phun sum tshogs pa'i chus/ /ljongs 'di'i gdung ba kun bkrus te/ /phan bde'i mtshar
sdug rdzogs par byas/ /rten rnams sngags kyi cho ga yis/ /dam ye gcig tu bsres pa las/ /nyi ma'i 'od kyang zil gnon pa'i/ /byin rlabs gzi byin 'bar bar gyur/ /rgyal sras
kun tu bzang po yi/ /rnam par thar la co 'dri ba'i/ /mchod dang bsnyen bkur la sogs pa'i/ /bsod nams sgo 'phar ci yang phyes/ /de lta'i dge mtshan gdugs dkar po/ /mi
mthun phyogs las rnam rgyal ba/ /srid zhi'i khongs su bsgrengs

pa'i mod/ /'dod rgu'i grib bsil ci yang byin// //gnyis pa mdo khams su mi bdag sa'i tshangs pa chen pos spyan drangs te bstan pa dang sems can gyi don ji ltar mdzad pa'i tshul
ni/ nges pa don gyi thams cad mkhyen pa 'jam pa'i dbyangs mkhyen rtse'i dbang po'i zhal snga nas/ slar yang bod chen ljongs kyi 'khor los sgyur/ /sde bzhi dge bcu'i nor
bu'i cod pan rtser/ /zhabs sen bkra shis re khA bkod mdzad nas/ /bstan 'gro'i phan bde spel la gsol ba 'debs/ /khyad par rnal 'byor dbang phyug sa skya pa'i/ /snyan brgyud
tshad ma bzhi ldan gdams pas mtshon/ /zab rgyas dam pa'i chos kyis rigs can gsum/ /rnam grol go 'phang bkod la gsol ba 'debs/ /zhes gsungs pa'i don zhib tu bshad pa
la gsum ste/ thog mar mdo khams su byon nas bstan 'gro'i don ji ltar mdzad pa'i tshul/ bar du tshogs gnyis rgya cher spel ba'i slad du dbus gtsang dag pa'i zhing du bsnyen
bkur ji ltar bstabs pa'i tshul/ slar yang mdo khams su byon nas bstan 'gro'i don ji ltar mdzad pa'i tshul lo/ /de'i dang po ni 'di ltar rjes su thos te/ mdo khams sde dge'i
rgyal khab nas lung dang rig par smra ba kun gyi gtsug rgyan gcung zhabs drung rin po che rnal 'byor 'jam dpal bzang po'ang khu bo mkhan chen rdo rje 'chang de nyid
kyi dgongs rdzogs rgya cher bsgrub pa'i slad du/ chos rgyal chen por dgongs khrol nan zhus mdzad nas rim gyis chibs bteg te/ lcags 'brug hor zla bcu pa'i tshes brgyad kyi
nyin e wa~M chos ldan du phebs/ de'i zhabs 'bring dang lhan cig rje 'di gdan 'dren zhu bar sde dge'i sku tshab ni sa mda' bu 'khor bcas kyang 'byor/ rje 'di la chos rgyal
mchog gi zhu yig rnams 'bul ba dang chabs cig mdo khams kyi

bstan 'gro'i dpal mgon dam par nges par chibs kyi kha lo bsgyur dgos pa'i gsol 'debs nan tan gyi snying por bgyis te gsol ba dang / de bzhin du dpal ldan sa skyar yang sde
dge chos rgyal mchog gi zhu yig dang 'brel bar ngor e wa~M chos ldan gyi mkhan rin po che khri thog pa 'di bzhin mdo khams smad phyogs kyi bstan 'gro'i mgon du nges par gtong
grogs mdzad dgos tshul gyi gsol ba rtse gcig tu btab pa la brten/ sa skya nas 'jam mgon khri chen rin po ches kyang 'phral du mdo khams su phebs dgos tshul gyi bka'
nan stsal rung / e wa~M bla brang gzhung gi rtsis sprod kyi skor dang / khams su phebs chas sogs gang ci nas 'phral du 'grig dka' bar brten/ slar chu rta lor mdo khams su
chibs bskyod bskyang rgyu zhus te rtsis sprod kyi gra bsgrigs pa dang / bstan 'gro'i don du 'gyur nges pa'i mdzad phrin gyi 'phro rnams kyang rim gyis grub par mdzad de/
dgung lo zhe drug pa lcags mo sbrul gyi lo'i smin drug zla ba'i dkar phyogs kyi rgyal ba gsum pa'i tshes bzang por/ bstan pa'i snang byed dam pa khang sar ngag dbang blo
gros bzang po pa nyid rgyal ba gnyis pa'i chos kyi khri chen por bkra shis pa'i cho ga dang bcas pas yongs su mnga' gsol zhing / de nas rim gyis sa skya'i sku tshab dang
bcas te rtsis sprod kyi skor rnams phyag deb gzhir bzhag gi sngar rtsis ji ltar blangs pa bzhin las nyams chag spu tsam yang ma song ba'i khar sngon gyi rnying hrul rnams
kyang nyams gsos dang / gsar bzos kyi sgo nas shin tu dngos gtsang zhing gya nom par mdzad de rtsis phul ba dang / khyad par gsar du sbyor 'jags stsal ba'i rigs la/ gtsug
lag khang du mkhan chen dpal mchog rgyal mtshan gyi dus ja'i skabs bsham rgyu'i zhal thang che legs gong gsham zhal khebs dang bcas pa dang / gsang ba'i mgon khang

du rdo rje nag po chen po gur gyi mgon po'i phyag mtshan rdo rjes mtshan pa'i gri gug dang / tsandan las grub pa'i gaNDi dang / dpal ldan lha mo 'dod pa khams kyi dbang phyug
ma'i phyag mtshan ral gri sdigs pa'i yu ba can dang / mdung dang / rtse gsum ba dan dang bcas pa dang / zhing skyong chen po zhal bzhi pa'i phyag mtshan rdo rjes mtshan
pa'i gri gug dang / zangs kyi thod khrag dang / ral gri dang / mdung dang / rtse gsum ba dan dang bcas pa dang / dngul gyi rkang gling dang / g.yer kha'i phreng ba dang
/ rus pa'i phreng ba dang / zangs bum dngul kha can rnams dang / las mkhan pu Ta'i phyag mtshan ral gri dang bcas pa rnams lcags la gser tshags kyis spras pa shin tu sgros
gtsang ba/ 'di rnams dka' tshegs chen po'i sgo nas mdo khams su bzo rgyu bskur te sbyor 'jags mdzad pa dang / mgon khang nub tu lo dar bzhin skong brgya'i skabs bsham
rgyu'i chos srung rnams kyi spyan gzigs su mdzod gos dmar po yug gcig dang / rgya dngul rta rmig ma spus legs 'degs srang lnga bcu yod pa bcas dang / bla gzhung g.yabs chen
du rgya rol che ba spus legs can cha gcig dang / sgrub mchod chen mo'i skabs bsham rgyu'i kye rdor dkyil 'khor gyi yol ba mdzod gos rgyan bzhi dmar po las grub pa shin
tu spus legs pa can gcig dang / gur/ sam Ta/ bde mchog /gsang 'dus bcas kyi cho ga pa so sor rigs lnga'i dbu rgyan gnyis gnyis dang / gos chen gyi rten khebs gnyis gnyis
te bsdoms rigs lnga gser shog ma brgyad dang / gos chen gyi rten khebs ngo brgyad bcas dang / lam 'bras lha khang du ngor chen rdo rje 'chang gi 'dra sku rin po cher mdzod
gos sprin ris ma ser po'i gzhi la grwa dang lcags ri rnams gos chen sgrim gser dmar pos byas pa'i snam sbyar kha gsar spus legs can gcig dang / 'dra sku rin po che'i mdun
du gan dkar

yu ring skyon med kyi nang du zas phud sna tshogs kyis bkang ba bcas dang / rab gsal shar du bka' shog yig rigs gsar sbyor gyi skor la/ ngor chos spyi la dgos pa'i shel tham
chen mo'i rgyab gnon du rgyal tshab de mo no mon han gyi bka' tham gtsang btsan can gcig dang / rtswa 'dam thon skabs shin tu mkho ba'i pho brang dmar po rgyug 'dzin las
khungs dam 'byar la bka' shag nas mgo mchan yod pa gcig dang / chos gzhis 'a zhwa ba'i 'dzin gras sa dang khang pa sogs dbang rigs kyi sa tho sger ba 'brang stod pa'i thel
'byar can rnams dang / yang phugs su lam 'bras lha khang la nyams gso bya rgyu'i rten du 'bru spus legs khal lnga brgya tham par sbyor 'jags gnang ba nyams gso ma byas
bar la ngo bo chud zos su ma song bar rtsis sprad rgyu dang / skyed gang byung bla brang rim can gyi gtong sgo'i zhal 'debs bya rgyu mdzad pa bcas mdor na gsar sbyor dang
bcas pa'i rtsis sprod rnams legs par phul te bstan pa'i mig rgyan dang nyams su phan nges pa 'ba' zhig mdzad do/ /de nas mdo khams su phebs rgyu'i nyer bsdogs rnams kyang
ji ltar 'os pa brtsams pa dang / don du gnyer ba rnams kyi ngor dbang dang rjes gnang la sogs pa'i bka' chos kyang ci rigs par stsal te chu rta hor zla dang po'i mjug
tu yon tan rin po che du ma'i 'byung gnas dpal ldan sa skya'i chos grwa chen por phebs te/ der bzhugs pa'i 'jam mgon sku ngo khag rnams la 'bul ba dang / lha khang khag
rnams su mchod pa dang / 'dus tshogs su mang ja'i bsnyen bkur rnams rgyas par mdzad/ skabs der khri chen thams cad mkhyen pa ngag dbang kun dga' bkra shis mthu stobs bstan
'dzin bzang po bar de sngon du gdung sras gtan nas ma byung bar brten/ rje 'di la gdung sras 'byon min gyi brtag pa dang / srung ba lha

lnga bcu rtsa gcig gi bka' dbang sogs dgos tshul phebs pa bzhin/ gdung sras kyang mi ring bar 'byon pa'i lung bstan dang / bka' dbang rnams thugs bzhed bzhin phul bas khri
chen rin po che'ang thugs dgyes pa'i rtser son te sangs rgyas dngos kyi 'du shes kyis rje 'di'i zhabs pad bskal brgyar brtan pa'i gsol 'debs phul ba dang / khyad par mdo
khams su'ang rje 'di lta bu la zhabs tog mi sgrub pa dang / 'gal rkyen du 'gro rigs zhu mi su'ang mi 'byung ba gzhir bcas na'ang / de dag la phan pa'i phyir yin gsungs nas
bka' shog cig kyang stsal ba sogs bkur sti bla na med pa mdzad do/ /gdung sras kyang ji ltar lung bstan pa bzhin du yun ha cang mi ring ba na 'jam dpal gzhon nu bkra shis
rin chen ngo mtshar ba'i ltas dang bcas te 'khrungs pa yin zhes thos so/ /gang ltar yang 'jam mgon sku ngo rnams las chos 'brel re'ang gsan te hor zla gnyis pa'i mjug
tu e wa~M du phebs/ sku'i rkyen sel du mgon khang khag rnams su skong ba dang / yul lhar bsang mchod la sogs pa skabs su bab pa'i rim gro rnams kyang bsgrub pa dang / der
bzhugs kyi bla grwa kun la chos dang mthun pa'i mdzad sgo gong 'phel dgos pa'i zhal ta sogs stsal te/ dgung lo zhe bdun pa sna tshogs zhes pa chu pho rta'i lo'i sa ga zla
ba'i dkar phyogs kyi gral tshes bcu'i nyin spyi dang bye brag gi chibs skyel gyi tshogs rab tu mang po dang bcas te e wa~M chos ldan nas chibs kyi gdong bsgyur/ mar lam
chos grwa chen po bkra shis lhun por phebs/ paN chen thams cad mkhyen pa rje btsun blo bzang dpal ldan bstan pa'i nyi mar dngos 'bul 'ga' zhig dang bcas te mjal phyag zhu
ba dang / lha khang khag rnams su mchod 'bul dang thugs smon sogs zhib par mdzad de rim gyis lha ldan

du phebs/ 'jig rten gsum gyi mchod sdong bla na med pa jo shAka rnam gnyis kyi dbus rten gsum rnams la mchod 'bul dang smon lam sogs rgyas par mdzad/ de skabs rgyal dbang thams
cad mkhyen pa'i mchog sprul tshul khrims rgya mtsho thog mar ngo 'dzin byed skabs su song gshis ma mjal la/ rgyal tshab tshe smon gling pa sogs zhib mjal zhus te rim
gyis chibs bteg /mar lam phu mdo lcags zam skor du zhag gcig bzhugs skabs rje 'dis do nub rang re rnams la chom rkun gyis nyer 'tshe 'dra 'ong las che bas bag yod par gyis
shig ces bka' stsal ba ltar/ zhabs 'bring ba rnams kyis kyang dran shes bzhin dang ldan pa'i sgo nas de nub sgar gyi mtha' bskor te nyal ba sogs byas kyang ji skad du/
'bab chu ji ltar bzlog gyur kyang / /thur du 'bab pa kho nar 'dod/ /ces pa ltar de nub chom rkun gyis rje 'di'i chibs pa dang / phyag mdzod pa'i rta gnyis khrid tshar 'dug
pa/ phyi nyin phyogs mtha' dag tu btsal rung ma rnyed pa la/ rje 'dis phyag mdzub gtad de/ ri pha ka'i rgyab tu 'tshol zhig dang nges par rnyed las che'o/ /zhes bka' stsal
pa bzhin mdzod pa nor ldan shes rab bzang po dang / rje drung bzang po blo gros gnyis 'tshol du byon pas ri de'i rtsa ba na hor pa'i tshong pa 'ga' zhig gi sgar shin
tu che ba zhig snang zhing / de nas yar byon pas ri'i sked pa tsam na sus kyang mi mthong ba'i ri sul zhig tu chibs pa gnyis kyi gdong dang rkang lag thams cad thag pas
bcings te bzhag 'dug skad/ de nas khong dag gis chibs pa gnyis khrid nas tshur byon pas der yod pa'i skye bo thams cad kyi blo la snga na med pa'i dad pa dang spro ba cig
car du 'phel par gyur to zhes grags shing / gtam 'di ni thams cad la mngon sum tshad mas grub pa zhig go /de nas rim gyis

chibs kyi kha lo bsgyur ba na/ rje 'di'i mnal lam phal che bar mi dkar po zhig gis dga' ba dang gus pa'i rnam 'gyur du ma byed cing / res rje 'di'i phyag nas brten/ res chibs
pa khrid de sde dge lhun grub steng gi rgyal khab dang nye ba'i sa ko ko la nas mar byon pa'i snang ba rtag tu byung zhing / de ni sde dge'i gzhi bdag 'bri gnyen gdong
gis thog ma'i bsu ba dang / slad nas phrin las 'ga' zhig kyang sgrub pa'i ltas yin pa 'dra gsungs/ lam bar du 'khod pa'i 'gro ba rnams la'ang chos kyi bdud rtsi cung zad
stsol bzhin pa'i sgo nas rim gyis bod chen po'i ljongs su phebs par gyur to/ /'di ni byang chub sems dpa' chen po rnams kyi rnam par thar pa yin te/ bcom ldan 'das kyis
mdo sde dag las/ byang chub sems dpa' ni dpag tshad brgya'i pha rol dag tu'ang sems can rnams la chos ston du 'gro zhes gsungs pa'i phyir ro/ /de nas sde dge chos rgyal chen
pos snga phyir phebs bsu'i bkod pa rab tu mang pos mdun nas bsus shing / khyad par dpal ldan lhun grub steng gi chos grwa chen por bzhugs pa'i dge 'dun yod do cog gis
ser sbreng gi bkod pa tshar du dngar ba/ ji ltar li khri'i chu gter dal gyis bskyod pa la dbang gzhu'i ri mos mdzes par 'khyud pas skye bo rnams kyi yid kyi brtan pa cig
car du 'phrogs pas kyang dper bya bar mi bzod pa'i ngo mtshar gyi ltad mo gsar du ngoms bzhin pa'i bsu ba'i tshogs dang bcas te/ gro bzhin gyi zla ba'i dkar phyogs kyi gral
tshes bcu gnyis kyi nyin/ mdo khams zal mo sgang gi sa'i thig le sde bzhi dang dge bcu'i dpal 'byor phun sum tshogs pas yongs su gtams pa'i rgyal khab chen po mi mthun
pa'i phyogs thams cad las rnam par rgyal ba ga la ba der/ nye zho'i dri ma med pa bde bar phebs

par gyur to/ /de'i tshe 'chi ba med pa'i lam gyi ngos thams cad kyang sprin dkar gyi dum bu mchod rdzas kyi dbyings can mang po ched du byas pa lta bus gtams pa'i khrod na/
kha dog lnga ldan gyi 'ja' ris rnams rang rang gi mdzes pa'i ngo mtshar ngoms pa 'dra ba sogs dkar phyogs kyi lha dang srung ma'i tshogs kyis kyang phebs bsu'i bkod pa skye
bo rnams kyi mig gi bdud rtsi zla med pa dag ston par byed cing / der 'dus pa'i 'gro ba mi dang mi ma yin pa thams cad kyis kyang mtshan dpe'i dkyil 'khor mngon sum du
mjal ba'i skal ba bzang po'i bdud rtsis yid kyi khye'u rab tu myos pas dad pa dang spro ba'i rtse dga' ci yang dgod par gyur to/ /de nyin chos rgyal mchog nas kyang thog
mar 'os pa'i dga' ston gya nom pa dag bstabs shing / zhib par sang nas mdo smad bstan 'gro yongs kyi mgon dang skyabs dang dpung gnyen dam par chos kyi rgyal srid chen
por mnga' gsol rgyu'i snyan spron rnams phul te/ de'i phyi nyin tshes bcu gsum gyi snga dro'i char rje 'di ston 'khor rnams dpal ldan lhun grub steng gi gondho la chen por
spyan drangs te/ sngon e wa~M pa'i mkhan po rim byon thams cad kyi zhabs kyi padmo rnam par bkod pa'i chos kyi khri chen por bzhugs su gsol zhing / rdo rje 'dzin dbang
'dus pa dang bcas pas 'phags yul du 'chi med grub pa'i dbang po dze tA ri dgra las rnam par rgyal bas legs par bkral zhing / gangs can gyi ljongs 'dir rje btsun sa skya pa
yab sras brgyud 'dzin dang bcas pa la bka' babs pa'i bcom ldan 'das tshe dpag tu med pa lha dgu'i dkyil 'khor la brten nas zhabs pad bskal brgyar brtan pa'i gsol 'debs
kyi cho ga dang 'brel bar/ lung dang rig par smra ba'i sde snod 'dzin pa dag gis phun sum tshogs pa lnga dang /

maNDal gyi rgyas bshad 'byams klas pa'i tshig gi mchod sprin spro ba sngon du 'gro bas/ stobs kyi 'khor los sgyur ba chos rgyal chen po tshe dbang rdo rje rig 'dzin pa'i phyag
gi padmo rnam par gdengs pa'i mthil na/ stong 'khun gyi yul nas 'thon pa'i bkra shis pa'i lha reg kai lA sha ltar dkar ba thogs te gus pas 'bul ba dang / sku rten du
rgyal ba tshe dpag med la sogs pa'i sku brnyan gser zangs las grub pa kha shas dang / gsung rten du rgyal ba'i bka' 'gyur rin po che pusta ka brgya dang gsum/ thugs rten
du bka' gdams mchod rten kha shas/ zangs gser las grub pa'i rgyal srid sna bdun dang / bkra shis pa'i rdzas brgyad la sogs pa dang / glang po che'i mche ba dang / gdugs dkar
po tog dang bcas pa sogs chen por 'os pa'i yo byad mang po dang / gos chen gyi bla bre dang yol ba la sogs pa gos chen las grub pa'i yo byad mang po dang / rdo dril dang
/ Da ma ru dang / ting shags dang / rol sil dang / rnga dang / dung dkar dang / dung chen dang / rgya gling la sogs pa'i mchod cha rab tu mang po dang / dngul gyi bum
pa dang / maNDal dang / dngul ting bdun tshar la sogs pa'i dngul las grub pa'i mchod cha mang po dang / dngul gyi 'dren chas cha tshang dang / dngul gyi gsol ltir dang /
shin tu rin thang che ba'i gos chen gyi rigs mang po dang / dar ras ling shug tshang la sogs pa shin tu mang po dang / shel dang dkar yol gyi rigs sna tshogs pa dang / gser
zho lnga bcu dang / rin chen gnyis pa 'degs srang sum brgya lnga bcu dang / gcan gzan gyi pags pa'i rigs rab tu mang po dang / gzim gur yol ba bcas kyi gtsos pa'i gur
g.yab kha shas/ nyer mkho'i thab cha dang bzhugs gdan gyi skor mang po/ nas khal brgya dang lnga bcu/ mar

khal brgya dang lnga bcu/ bzang ja 'khor drug brgya tham pa/ 'bri bcu/ khal nyi shu sga 'khor dang bcas pa/ mdzo mo bcu/ pho mdzo sga stan 'byar ba sum cu/ chibs sga 'khor
'dzom pa gcig dang / chibs pa gsum gyi gtso byas pa'i rta pho sum cu/ dre'u sga 'khor 'dzom pa bcu/ stan dkar brgya tham pa bcas khyon rnam grangs chig stong lnga brgya dang
lnga bcu 'bul bar mdzad cing / bka'i mdun na 'don chen pos tshig don phun sum tshogs pa'i legs 'bul gyi yig ge'ang gsal zhing brjod pa dag pas gsangs mthor sgrogs pa
dang / de'i rjes su chos rgyal chen po'i sku'i bar chad srung ba'i bla ma dang / chos khrims dang / grwa tshang dang / bka'i 'khor los sgyur ba'i mdun na 'don chen po rnams
dang / phyag mdzod dang / mdun skor dang / tshong dpon dang / dpon skya dang / hor 'dra rnams dang / lhun grub steng du gnyug mar bzhugs pa'i bla ma dang / slob dpon dang
/ chos khrims dang / spyi ba'i dus ja khag rnams dang / gzhan yang dge tshul slong rab tu mang po dang / rdzong khag chen po rnams kyi mnga' 'og tu gtogs so 'tshal gyi
bla ma dang / mi dpon dang / dgon pa dang / khyim bdag 'byor pa dang ldan pa rnams te/ de dag so so nas kyang snga na med pa'i dad pa dang spro ba phun sum tshogs pa'i
sgo nas dngos 'byor gyi 'bul ba gya nom pa dang bcas te bod chen po'i ljongs kyi bstan 'gro yongs kyi mgon du legs par mnga' gsol to/ /de lta bu'i dge tshogs thams cad kyang
byang chub snying por yongs su smin pa'i phyir 'bel ba'i gtam gyi mtshams sbyor rgyas par spros te yongs su bsngo ba'i rgyas gdab pa dang / der 'dus pa'i skye bo rnams
kyang 'phags ma gtsug tor rnam par rgyal ma'i 'chi med tshe'i rjes su gnang ba sogs chos

kyi bdud rtsis tshim par mdzad do/ /de nas rim gyis rje 'dis kyang chos rgyal chen po'i spyan sngar thog ma'i zhal mjal la rong gi tshul du bkra shis pa'i lha gos kyis thog
drangs/ sku gsung thugs kyi rten khyad par du 'phags pa du ma dang / dar ras ling gos chen mgo snam snam phrug gi rigs rab tu mang po dang / /gcan gzan gyi pags rigs dang
/ shing thog gi rigs mang po dang / gser dngul la sogs pa rin po che'i rigs dang / rta drel mdzo g.yag la sogs pa rnam grangs sum brgya lhag tsam dang / chos rgyal chen
po sku sger du'ang la rong gi 'bul ba dang / bkra shis chos rdzong du bzhugs pa'i lha sras rin po che lcam sring rnams dang / dbu'i mchod gnas su gyur pa'i bla ma rnams
dang / gzhan yang bka'i blon chen rnams dang / phyag mdzod dang / tshong dpon dang / mdun skor la sogs pa rnams dang / dgon pa'i bla ma dbu chos la sogs pa rnams la'ang rang
rang gi go babs dang bstun pa'i la rong dang gnang sbyin sogs skabs su bab pa'i thugs brel rnams rim gyis bcad/ zla ba de'i mjug tu chos rgyal chen po'ang dbyar gzigs
su mgyogs skor gyis phebs pa'i sku'i rkyen sel sgrub par 'byon dgos tshul bka' stsal pa ltar/ lha lung khud/ ru dam/ rdzogs chen dgon/ yid lhung / gting lhung mdzes bum/
smad shod bkra thang sgar sogs su phebs/ nyin re bzhin chos rgyal chen por rnam dme gang rung gi khrus re dang / tshe dpag med lha dgu'i dbang re bcas chag med du 'bul dgos
pa dang / skabs 'gar sku rim gsar 'phar gyi rigs mang po bsgrub pa dang / mdzes bum sgar du bzhugs skabs/ de'i nye skor de'u mgo'i gzhis kar gdan drangs pa la brten/
mchog sprul rin po che 'jam dbyangs mkhyen brtses kyang dgung lo gsum

bzhes pa ma yum gyi pang na 'tsho ba'i skabs thog mar mjal te gtsug tor rnam par rgyal ma'i lha dgu'i rjes su gnang ba gsan pas thugs kyi sras su 'gyur ba'i rten 'byung legs
par 'grigs pas mtshon/ don du gnyer ba gzhan dag la'ang rang rang gi mos pa dang mthun pa'i chos kyi bdud rtsi ci rigs par stsal te/ hor zla dgu pa'i mjug tu sde dge lhun
grub steng du phebs/ yang hor zla bcu pa'i tshes mgor chos rgyal chen po dza~M thog nor bu rtse'i rgyal khab tu thog sdud la phebs pa'i sku'i rkyen sel sgrub par phebs
dgos byung ba ltar dza~M thog tu zla gcig tsam bzhugs/ rgyun dang khyad par gyi dbang dang rjes gnang dang khrus la sogs pa rnams gang la gang dgos legs par stsal te hor
zla bcu gcig pa'i nang sde dge lhun grub steng du phebs/ hor zla bcu gnyis pa'i tshes nyer lnga nas bzung dpal rdo rje 'jigs byed kyi drug cu dang / cho 'phrul zla bar 'du
ba chen po zhes pa ngor lugs dkyil 'khor bdun gyi sgrub mchod rnams tshogs pa'i dbu bzhugs su phebs/ mdor na de nas brtsams te dgung lo nga bdun pa chu pho 'brug lo'i
bar mdo khams su bzhugs/ thog mar lo lnga drug tsam gyi ring la bshad ma thag pa ltar gyi dbyar gzigs dang / thog sdud la bebs pa'i sku'i rkyen sel sgrub par phebs/ de rjes
rje 'di sku bsnyel gyis dogs pas dgongs khrol byung ba ltar phebs dgos ma byung / 'bri chu rong 'khris su grags par me tog la lan gsum tsam dang / sman shod phyogs su
tshar gnyis tsam dang / lan cig sga stod phyogs su phebs par lo gcig tsam 'gor ba dang / lan cig go 'jo'i phyogs su phebs par lo phyed tsam 'gor zhing / de thams cad du'ang
gdul bya rang rang gi blo dang 'tshams par zab pa dang rgya che

ba'i chos kyi 'khor lo bskor te 'gro ba chos la ma dad pa rnams dad par byas/ dad pa rnams kyang 'ga' zhig ni nyan rang gi rigs can du gyur pa la nges par 'byung ba'i gtam
gyis bden bzhi'i 'jug ldog la bkod pa dang / phal cher ni byang chub sems dpa'i rigs can du gyur pa la byams pa dang snying rje'i gtam gyis theg pa chen po'i lam la bkod
pa dang / skal ba dang ldan pa kha cig ni smin pa dang grol ba'i thabs la mkhas pas gsang sngags rdo rje theg pa'i lam la bkod cing / de thams cad kyang mthar thug bla na
med pa'i byang chub thob pa'i skal ba dang ldan pa sha stag tu mdzad de/ mdor na thub pa'i bstan pa rin po che phyogs thams cad du dar zhing rgyas par mdzad do/ /gzhan yang
sde dge lhun grub steng gi nye skor gyi khyim bdag dad pa can 'ga' zhig gis gdan drangs pa'i ngor lan kha shas byon pa ma gtogs lhun grub steng gi bla brang phan bde
kun khyab gling rang du 'khor lo gsum gyi phrin las rlabs po che dang bcas te bzhugs shing / sgo stod du phebs skabs ma gtogs lo re bzhin drug 'du'i dbu bzhugs kyang rtag
par mdzad/ rgyun du mi bdag sa'i tshangs pa chen por 'char can gyi dbang khrus rnams dang / skabs su bab pa'i sku rim gsar 'phar gyi rigs rnams bsgrub pa dang / yul phyogs
so sor bde skyid rgya cher 'byung ba'i slad du lha bum dang / klu bum dang / sa bdag gi bum pa la sogs pa tshad ldan du bsgrubs te sba ba dang / gzhan yang char 'bebs
pa la sogs pa zhi rgyas dbang drag dang rjes su 'brel ba'i mdzad phrin rnams ni re re nas smos kyis mi lang / phrin las kyi gtso bo chos 'chad pa'ang chos rgyal mchog gi
thugs bzhed ltar/ rje rang gis gsan pa'i chos phal che ba dang / khyad par mkhas grub phal cher gyi rna ba'i bcud du ma son ba'i gsung ngag rin po che lam 'bras

slob bshad du grags pa'i smin byed kyi dbang dang / grol byed kyi khrid dang / rgyab rten gyi lung dang byin rlabs la sogs pa shin tu tshang ba tshar gcig bcas stsal ba dang
/ me khyi tha skar zla ba'i tshes nyer lnga'i nyin chos rgyal chen po tshe dbang rdo rje rig 'dzin pas thugs kyi kun slong nges 'byung gi bsam pa zla ba tshes pa lta bus
khyim pa'i rtags dang cha lugs thams cad spangs shing / rab tu byung ba'i rtags dang cha lugs yang dag par len pa dang / mtshan yang byams pa kun dga' sangs rgyas bstan
pa'i rgyal mtshan dpal bzang po zhes btags shing / tshigs snga ma dge tshul gyi sdom pa dang / tshigs phyi ma bsnyen par rdzogs pa'i sdom pa rnams rim gyis nod par mdzad
do/ /spyir lam 'bras tshogs bshad cig kyang stsal dgos tshul bka' phebs par/ sa ngor gyi grwa sa rnams su ni bar chad che rigs med kyang / khams phyogs 'dir lam du song
min sna tshogs zhig byung bar snang mod/ 'on kyang bka' nan che ba ltar gsung ngag rin po che tshogs bshad kyi chos 'khor bskor ba'i dbu 'dzugs par mdzad na'ang / brgyud
pa'i khyad par gnyis ldan gyi sems bskyed grub mtshams nas dgon der 'brum bu'i nad cig byung bar brten rim gyis 'phro lus par gyur pas slar 'chad par ma mdzad pa las/ gzhan
gdul bya so so'i bsam pa dang mthun par so sor thar pa'i sdom pa dang / byang chub sems dpa'i sems bskyed pa dang / gsang sngags rdo rje theg pa'i smin byed kyi dbang
bskur ba dang / grol byed kyi khrid 'bogs pa dang / byin gyis brlab pa dang / rjes su gnang ba dang / rgyab rten gyi lung la sogs pa mdor na rje rang gi gang gsan pa'i chos
rnams re re nas lan grangs mang du stsal ba dang / sa skyong chen po'i dgongs bzhed ltar/

rje nyid kyis kyang thugs bskyed kyis khyab pas sngon mkhan chen 'jam pa'i dbyangs sangs rgyas phun tshogs dang / rjes su grub dbang kun dga' blo ldan sogs dam pa du ma'i bzhugs
gnas ri khrod drA ma sgang du/ rgyud sdom pa gsum gyis bsdams shing / dpal sa skya'i snyan brgyud zab mo'i nyams len thun bzhi'i rnal 'byor la khor yug tu brtson pa'i
rig pa 'dzin pa'i sgrub grwa gsar du btab pa da lta'i bar gong 'phel du gyur pa dang / dpal ldan lhun grub steng gi chos grwa chen po'i gtsos sa dgon phal che bar rim
gnyis kyi nyams len dang / cho ga'i phyag len sogs ma dag pa rnams dag par bya ba dang / dag pa rnams gong nas gong 'phel du mdzad pa yin no/ /'phags rnams bzhugs pa'i sa
phyogs ni/ /yid srubs dpung las rnam rgyal te/ /padmo'i rtsa lag shar ba na/ /mun pa'i tshogs kyis brdzi nus sam/ /de slad nam mkha'i mtshan can gyi/ /smra ba'i nyi ma nub
gyur kyang / /chos kyi zla 'di spyan 'dren slad/ /mi bdag blo gros de rjes song / /gang de'i bzhed don myur sgrub pa'i/ /pho nya'i tshogs rnams nyer lhags te/ /smra mkhas
'jam dpal dbyangs bzhin du/ /spyan 'dren gtam gyi rgyud mangs len/ /gzhan las phan phyir rang srog kyang / /bzhi mdo'i rtswa bzhin 'dor byed pa'i/ /sman mdzad de yi ye
shes ni/ /bod chen ljongs su gzigs par gyur/ /de nas dus la bab pa'i tshe/ /thub dbang 'khor gyis bskor ba ltar/ /dal gyis gshegs par gyur pa na/ /gtsang phyogs mun pa'i
gling bzhin gyur/ /bsod nams ldan pa'i mi rnams dang / /dkaraphyogs skyong ba'i srung ma gnyis/ /phan tshun ngo mtshar phung po la/ /'gran pa bzhin du bsu bar byed/ /mi
bdag la thod g.yo ba'i rtser/ /zhabs sen zla tshes rnam bkod pas/ /phyogs der nyer 'tshe'i dogs

bral zhing / /thub bstan dga' ston dar bar gyur/ /gzod ma nyid nas khams gsum gyi/ /chos kyi rgyal por mnga' brnyes kyang / /tshu rol mthong 'dis bod chen gyi/ /bstan 'gro'i
mgon du mnga' rab gsol/ /sreg byed me yis tshig min cing / /chu bo'i rgyun gyis mi 'dag pa'i/ /'gro ba'i las nyon dri ma kun/ /khyod kyi thugs rje'i chu yis bkrus/ /zab
rgyas chos kyi sman chen pos/ /'khor ba'i rims nad sel kho nas/ thub dbang rjes su bsngags min te/ /grol ba bzhi ldan 'dis kyang ngo / /de lta'i ngo mtshar mi zad pa/ /nyin
bzhin 'phel bar gyur pa 'di/ /'degs par bzod pa'i nor 'dzin ma/ /dub par ma gyur 'di ci zhig/ //gnyis pa tshogs gnyis rgya cher spel ba'i slad du dbus gtsang dag pa'i
zhing du bsnyen bkur ji ltar bstabs pa'i tshul ni/ spyir rje 'di ni mkhas btsun bzang gsum gyi yon tan bsam gyis mi khyab pa la dbang 'byor zhing / rnam par dkar ba'i phrin
las kyis skye rgu mtha' dag phan pa dang bde ba'i lam du bkod pa la brten nas bod chen po'i ljongs su 'khod pa'i skye 'gro mchog dman thams cad kyi gtsug gi nor bus btud
cing / rang rang gi 'byor pa'i khyad par mang pos mngon par mchod par gyur la/ de la brten nas zang zing gi longs spyod kyang rdzogs ldan gyi dus bzhin du rgyas par gyur
mod/ rgyags pa dang dregs pa lta ci/ mngon par zhen pa cung zad kyang mi mnga'/ der ma zad rang nyid bzang por bsgrub pa'i ched du dgos med kyi thabs skyong dang / rnyed
pas rnyed pa 'tshol ba dang / rab tu byung ba'i yo byad kyis khyim pa rnams kyi sems 'dzin pa la sogs pa log pa'i 'tsho ba dang / ma dag pa'i sbyin pas rang gzhan thams
cad nyes dmigs chen po la sbyor ba sogs

skye bo ngan pa'i spyod tshul thams cad rgyang ring du dor nas/ dad pa can gyis phul ba'i yo byad kyi dngos po phyag tu byung ba thams cad chud zos su ma song bar sku gsung
thugs kyi rten bzhengs pa dang / bla ma dang dkon mchog dang bstan pa dang sems can gyi ched kho nar phangs med du gtong bar mdzad pa yin te/ de'ang snga phyir sku gsung
thugs kyi rten bzhengs pa la'ang / bcom ldan 'das kun rig rnam par snang mdzad dang / gtsug tor rnam par rgyal ma dang rigs gsum mgon po bcas kyi sku so sor mda' tshad re
lhag tsam yod pa/ rgyu gser zangs las grub pa/ shin tu sgros gtsang zhing phyags tshad dang ldan pa/ rin thang che ba'i rin po che mang po'i phras mdzes par spud pa sogs
lta bas chog mi shes pa lnga dang / yang gser zangs las grub pa'i jo bo'i sku rgyab yol dang bcas par mda' tshad tsam yod pa shin tu sgros legs pa gcig dang / gser zangs
las grub pa'i byang chub sems dpa' nye ba'i sras brgyad kyi sku so sor khru gang re tsam yod pa brgyad dang / yum chen mo dang / 'jam dpal smra seng dang / seng ge sgra
la sogs pa'i sku gser zangs las grub pa so sor khru gang tsam yod pa shin tu sgros legs pa kha shas dang / gser zangs las grub pa'i kun rig rtsa ba'i lha sum cu so bdun
so sor che chung gi tshad mtho gang re tsam yod pa dang / gser zangs las grub pa'i sman bla mched bdun gyi sku so sor mtho gang tsam re yod pa sogs mdor na gzhan la gtan
gzhag stsal ba dang / rang gi phyag tu bzhugs pa thams cad bsdoms na gsar du bzhengs nges pa'i gser zangs kyi sku kho na'ang brgya phrag gcig tsam yod pa dang / dngul ljang
brdungs kyi sgrol ljang khru gang tsam gcig dang / zangs kyi rnam rgyal ma mda' tshad tsam yod pa bcas kyang gsar du bzhengs pa dang /

sman 'dam las grub pa'i sku 'dra gsar bzhengs kyang mang du mchis so/ /snga phyi kun tu bris sku gsar du bzhengs pa'i skor la'ang / lam 'bras bla ma brgyud pa'i zhal thang
gras 'grig gsum/ grub chen brgyad bcu'i zhal thang gras 'grig gsum/ kye rdor lha dgu gtso bor gyur pa'i zhal thang gcig /sman bla'i zhing bkod/ /mi 'khrugs pa'i zhing bkod/
bde ba can gyi zhing bkod/ dga' ldan gyi zhing bkod/ po ta la'i zhing bkod/ sgrol ma'i zhing gi bkod pa rnams dang / ltung ba bshags pa'i lha so lnga dang / gnas brtan
bcu drug dang / rje btsun rigs byed ma dang / tshogs kyi bdag po dang / 'dod pa'i rgyal po dang / gur/ zhal/ stag zhon/ dmag zor/ bektse sogs mdor na bris thang gsar bzhengs
kho na'ang lnga bcu skor yod cing / de thams cad la'ang bzang gos gya nom pa mang po'i gong gsham dang / zhal khebs la sogs pa blta bas chog mi shes pa 'ba' zhig mdzad
pa dang / gsung gi rten yang nye bar mkho ba'i phyag dpe bris ma dang spar ma pusta ka sum cu tsam bzhengs pa dang / thugs kyi rten kyang phyis su ngor du sAtstsha 'bum
ther re bzhugs pa'i mchod rten khang bu brtsegs pa gnyis bzhengs par mdzad cing / de dag kyang sAtstsha'i gzungs gzhug dang / sAtstsha 'debs tshul dang / mchod rten phyags
tshad dang / mthar rab tu gnas pa la sogs pa rgyud nas ji skad bshad pa bzhin bsgrubs pa dang / mchod pa'i yo byad kyang rgya dngul 'degs srang lnga bcu las grub pa'i
ting phor bdun tshar dang / yang rgya dngul 'degs srang lnga bcu nga lnga las grub pa'i maNDal la sogs pa dngul las grub pa'i mchod cha'i rigs mang po dang / gos chen gya
nom pa mang po'i bla bre dang / phye phur dang / rgyal mtshan dang / 'phan dang /

rten khebs la sogs pa mang du bzhengs par mdzad de/ de'ang rten khebs lta bur mtshon na/ gzhan la sbyor 'jags stsal ba dang / rang nyid kyi phyag tu bzhugs pa sogs snga phyir
bzos tshad brtsis na bzang gos las grub pa'i rten khebs kho na'ang brgya dang nyi shu skor zin pa dang / dkon mchog gi mchod pa dang dge 'dun gyi bsnyer bkur yang / sde
dge lhun grub steng du sngon mkhan chen dpal ldan chos skyong gi sku dus nas srol dod pa lta bu'i lo re bzhin gyi hor zla bcu gnyis pa'i tshes gnam gang nyin/ drug 'du'i
dbu bzhugs su yin gyis 'dus tshogs spyir tshe chog dang / mgon khang khag rnams su skong ba dang / chos sgrogs pa mang pos gsung rab bklag pa dang / der 'dus pa'i gsang
sngags rnying ma'i bla ma dge slong sngags pa bcas la'ang phyag 'gyed dang rnam gzhag sogs gtong ba'i rgyun mchis pa rnams kyang ma chag par yar ldan du mdzad pa dang /
der ma zad bla brang phan bde kun khyab gling rang du'ang lo re bzhin cho 'phrul zla ba'i tshes gcig nas bco lnga'i bar la rje rang gi grwa tshang gang yod kyi steng lhun
grub steng gi dge slong bzhi lnga re bsnan te bla ma mchod pa dang / gnas bcu'i cho ga dang / maNDal bzhi chog sogs gsung ba dang chabs cig nyin re bzhin spos/ mar me/ zhal
zas rnams brgya rtsa re nges par ma chag par mdzad pa dang / gzhan yang zla ba byung ngo cog gi nya stong tshes brgyad phal che bar bla ma mchod pa'am bstan pa gso chog
lta bu'i cho ga gang rung re dang 'brel bar brgya mchod re chag med lta bur mdzad pa dang / skabs skabs su rgyal ba'i bka' 'gyur ro cog sgrogs pa sogs bsod nams kyi tshogs
'du bgyis pa'i gtong phod chen po'i sgo 'phar rtag tu dbye bzhin pa dang / khyad par dgung lo nga drug pa lcags mo yos kyi lo'i hor zla lnga pa'i nang / shi gson gyi
dad rdzas mtha' dag chud mi 'dza' zhing dge tshogs

gong 'phel du bya ba'i phyir/ dbus gtsang ljongs kyi bla ma dang dkon mchog la mchod pa dang / dge 'dun la bsnyen bkur rgya cher bsgrub pa'i slad du phyag rdzas ji yod bskur
te rje drung bzang po blo gros dpon 'khor rnams gtong gnang mdzad pa bzhin khong rnams kyang bar chad med par rim gyis byon te/ byang rwa sgreng gi chos grwa chen po nas
bzung / bod kyi rdo rje gdan dpal ldan sa skya'i bar gyi ris med pa'i dgon sde so so'i bla ma rnams su 'bul ba/ rten gsum yongs la mchod 'bul/ dge 'dun 'dus pa rgya mtshor
bsnyen bkur rnams dpyis phyin par bsgrubs pa dang / khyad par ngor rang du'ang bla khag so sor 'bul ba dang / dgon par mang 'gyed kyi bsnyen bkur nyin bcu'i bar gang
zab dang / gos chen gyi bla bre dang / 'phan la sogs pa mtshar zhing yid du 'ong ba dag sbyor 'jags zhus pa sogs/ mdor na rwa sgreng nas sa skya'i bar du ja dngul song tshad
thams cad ja thog tu phab ste brtsis pas bzang ja 'khor drug brgyad brgya dang lnga bcu tham pa song 'dug pa dang / de'i rigs 'gres sku gsung thugs rten/ mchod cha'i
skor sna tshogs/ dar ras ling gos chen la sogs pa dang / gcan gzan gyi pags pa'i rigs dang / thab cha'i rigs la sogs pa ji snyed cig song ba rnams ni smos kyis mi long /
'bul bar song ba'i rta phyugs kyi rigs kyang rta drel lnga bcu tham pa dang / mdzo g.yag lnga bcu nga grangs tsam song ba sogs mdor na snying po med pa'i zang zing gi dngos
po rnams kyang snga na med pa'i bsod nams kyi phung por bsgyur bar mdzad pa dang / dgung lo nga bdun pa dga' ba zhes pa chu pho 'brug gi lor/ sdom brtson skye rgu'i bdag
po byams pa kun dga' sangs rgyas bstan pa'i rgyal mtshan pa dbus gtsang phyogs kyi rten gsum rnams mjal zhing mchod 'bul dang

bsnyen bkur rgya chen pos bsod nams kyi tshogs 'du bgyi ba'i slad du 'byon rgyu'i skabs/ de'i 'gal rkyen sel zhing mthun rkyen gong 'phel du 'gyur ba'i slad du rje 'di la chibs
bskyod bskyang dgos tshul bka' phebs par/ snga lo phyag rdzas ji yod bskur te rje drung dpon 'khor rnams dbus gtsang du btang zin pa da lta phyir ma 'khor ba'i skabs
'dir phebs chas sogs gang ci nas 'grig dka' bar brten/ nan tan gyis dgongs khrol zhu bar mdzad na'ang dgongs pa khrol pa zhig gtan nas ma byung bas phebs rgyu mdzad de/
phebs chas sogs nyer bsdogs mdzad pa dang / don du gnyer ba so so'i chos kyi 'phro rnams kyang rdzogs par mdzad pa dang / khyim bdag dad pa can dag gis kyang rang rang gi
khyim du gdan drangs te 'dod chos re tsam zhu ba sogs kyi re ba rnams kyang rdzogs par mdzad cing / de skabs su phyag sna cung mdzangs pa'i skabs lta bur gyur mod/ 'on kyang
skyes bu blo stobs dang ldan pa rnams kyi thabs kyis bsgrubs na rnyed par dka' ba ma yin pa la/ de bas nor rdzas snying po med pa rnams snying po dang ldan pa'i bsod
nams kyi phung por bsgyur nus pa ni 'jig rten na shin tu dkon zhing ngo mtshar che ba yin no snyam du dgongs te/ nor rdzas sgyu ma lta bu las snying po len pa'i phyir du
'byor pa dang ldan pa 'ga' zhig las ja dngul cung zad kyang g.yar te/ chos rgyal chen po hor zla bzhi pa'i gza' skar legs 'dzom gyi nyin dpal ldan lhun grub steng gi rgyal
khab nas chibs bteg /rje 'di hor zla lnga pa'i tshes lnga'i nyin chibs bteg ste/ yar lam zul phu stod smad/ mkhar mdo/ khra bo thang / gdong tshang dgon rnams su dad pa
can so sos ji ltar gsol ba btab pa bzhin rang rang gi khyim du byon pa dang / chos kyi bdud rtsi'ang ci rigs par stsal te rim gyis rdo ra dmar kor

byon/ de nas mchod yon lhan rgyas te chibs kyi kha lo bsgyur/ rje drung dpon 'khor rnams kyang dbus gtsang dag pa'i zhing du bsnyen bkur legs par bgyis zin nas mar byon pa
dang rtsi ge sar 'ben de'u'i mar thang zhig tu mjal/ de nas rje drung dpon 'khor rnams mdo khams su byon/ rje 'dis skabs su bab pa'i chos rgyal mchog gi thugs bzhed rnams
kyang sgrub bzhin pa'i sgo nas hor zla brgyad pa'i tshes gcig nyin bkra shis dbu ma thang du phebs/ de nas chos rgyal chen po lha ldan phyogs su sngon du phebs/ rje 'di
zhag gnyis gsum gyi rjes nas chibs bteg ste byang rwa sgreng gi chos grwa chen por phebs/ rA sgreng khri chen rin po cher maNDal sku gsung thugs rten/ dar/ ras/ ling / spu
shun gyi rigs mang po dang / ljon 'dab 'khor drug bcu/ rta drel gnyis bcas phul ba dang / rwa sgreng tA bla mar yang ja gsar gong 'os phul ba dang / khyad par dgon de'i
rten gsum yongs la mchod 'bul dang / snyan dar gang zab/ 'dus tshogs spyir mang ja'i bsnyen bkur rnams zab par zhus te dpal stag lung gi chos grwa chen por phebs/ stag lung
bla ma rin po cher 'bul ba/ rten gsum yongs la mchod 'bul/ 'dus tshogs su mang ja'i bsnyen bkur rnams mdzad nas dar lung gnyan gyi pho brang dang / rdo rje'i gnas chen
brag yer pa rnams su'ang gnas mjal dang mchod 'bul legs par mdzad de/ chos dang srid kyi 'byor pa phun sum tshogs pa'i chu rgyun mtha' dag gcig tu 'khyil ba'i gnas/ yul
dbus 'gyur 'chang gi lte ba lha ldan du khrums zla'i tshes bco lnga'i nyin phebs/ thog mar 'phags pa lag na padmo'i rnam par 'phrul pa rgyal dbang thams cad mkhyen pa tshul
khrims rgya mtsho'i gser zhal rin po che

legs par mjal ba dang chabs cig /maNDal sku gsung thugs rten dang / gsol ja bzhes 'bras kyi dod Tam srang brgyad phul bstun/ maNDal sku gsung thugs rten rnams gzhung rang nas
stsal ba'i lam srol mchis pa ltar/ gus pas 'bul ba sngon du 'gro bas/ dar/ ras/ ling / gos chen gyi rigs dang / spu shun gyi rigs rab tu mang po dang / mchod cha sogs
dngos chas sna tshogs pa dang / rgya dngul 'degs srang brgya tham pa/ bod dngul Tam srang lnga bcu tham pa/ bzang ja 'khor drug bcu/ rta drel bdun bcas 'bul bar mdzad pa
dang / chos srid phrin las kyi 'khor los sgyur ba srid skyong tshe smon gling par yang / maNDal sku gsung thugs rten gsol ja bzhes 'bras kyi dod dngul Tam srang brgyad dang
/ dar/ ras/ ling / gos chen gyi rigs dang / spu shun gyi rigs mang po dang dngos chas kyi rigs sna tshogs pa dang / rin chen gnyis pa Tam srang brgya tham pa/ bzang ja
'khor drug lnga/ rta drel gsum bcas 'bul lam zhus par/ phyir slog tu na bza' sku chas sogs rgya che ba dang / yas phyir gyi lam yig dang / dos rta/ rtswa shing sogs phon
che ba dang / ja yod rigs la ja khral rtsa chag sogs bka' drin mtshungs zla med par stsal ba dang / bstan rgyas gling / kun bde gling / tshe chog gling rnams dang / dga'
ldan khri rin po che sogs su'ang 'bul ba gang zab dang / gzhan yang bka'i blon chen rnams dang / spyi khyab mkhan po dang / rtse shod kyi gsol gzim mgron gnyer rnams dang
/ lha sa bla brang gi phyag mdzod pa dang / gnyer tshang pa dang / rtse'i phyag mdzod pa dang / gnyer tshang pa dang / mi dpon dang / rtswa gnyer dang / shing gnyer sogs
la'ang go babs dang bstun pa'i ja gsar skabs su gang bab re stsal ba dang / khyad par srid zhi'i mchod sdong mtshungs zla ma mchis

pa ston mchog thub pa'i dbang po'i sku brnyan rnam pa gnyis kyi gtsos pa'i rten gsum phal che bar zhal gser gsol ba dang / dar gos gya nom pa mang po'i snyan dar phul ba dang
/ khyad par jo shAka rnam gnyis kyi mdun stong mchod shin tu rgyas pa dang / lha khang gzhan rnams su mchod 'bul gang zab re mdzad pa dang / smon lam chen mo'i skabs kyi
'dus tshogs rin po cher mang ja gnyis kyi bsnyen bkur zhu ba'i dod du bzang ja 'khor drug bdun cu tham pa lha sa bla brang gi phyag mdzod par 'bul lam zhus pa dang / rtse
rnam rgyal grwa tshang / gling khag gsum gyi grwa tshang / tshe chog gling / 'bras spungs 'dus spyi/ de'i nang gses gling khang tshan/ se ra 'dus spyi/ de'i nang gses
tre bo khang tshan/ dga' ldan/ rgyud stod smad/ rme ru/ bzhi sde rnams su mang ja'i bsnyen bkur zab pa dang / nA lendra/ ra bstod sogs lha ldan dang nye ba'i dgon pa rnams
su'ang mang ja dang / bsngo 'brel sogs 'bul lam zhu rgyu bskur bar mdzad de/ thog mar rje 'di lho gnas zhig la phebs rtsis mdzad rung / sa skya nas 'jam mgon khri chen
rin po che ngag dbang kun dga' bkra shis mthu stobs bstan 'dzin bzang pos kyang mi ring bar 'byon dgos tshul gyi bka' mchid dbyangs kyi rgyal mo'i rgyud mangs nas drangs
pa lta bu phebs pa sogs kyis sde dge chos rgyal chen por yang snyan spron phul te/ rje 'di hor zla brgyad pa'i mjug tu lha ldan nas chibs kyi gdong bsgyur/ yar lam snye
thang sgrol ma dang / rong byams chen rnams kyang mjal/ mchod 'bul dang / mang ja'i bsnyen bskur sogs zhus te rim gyis gzhis rtser phebs/ de skabs paN chen rin po che chab
bzhes su phebs nas ma bzhugs par brten bkras lhun du rjes su phebs rgyu mdzad de/ gzhis

rtser zhag gsum tsam bzhugs nas hor zla dgu pa'i tshes bco lnga'i nyin e wa~M pa'i bla khag khang tshan dang bcas pa'i phebs bsu dang / thab bsu dang / 'dus tshogs kyi ser
sbreng gi bkod pa lta bas chog mi shes pa dang bcas te/ yon tan rin po che du ma'i 'byung gnas dpal e wa~M chos ldan du nyer 'tshe'i dri mas ma gos par bde bar phebs par
gyur to/ /de nas kyang gza' skar legs 'dzom gyi nyin e wa~M bla brang du gzhung du mdo sngags bstan pa'i mnga' bdag mkhan rin po che las thog pa byams pa dpal ldan bzang
po'i mdun du/ sku gsung thugs kyi rten dang / dar/ ras/ ling / spu shun gyi rigs mang po dang / mchod cha dang thab cha sogs dngos chas kyi rigs sna tshogs pa dang / ljon
'dab 'khor drug nyer lnga/ rgya dngul 'degs srang lnga bcu tham pa/ rta drel lnga/ mdzo g.yag brgyad bcas 'bul bar mdzad pa dang / bla brang phun tshogs khang gsar du lung
rig smra ba'i gtsug rgyan mkhan rin po che ngag dbang blo gros bzang po pa dang / klu ldings bla brang du zhabs drung rin po che dpal ldan phun tshogs pa dang / phan bde
khang gsar du zhabs drung rin po che kun dga' bstan pa'i blo gros pa ste so so'i mdun du'ang sku gsung thugs kyi rten dang / dar ras ling sogs dang / spu shun gyi rigs
mang po/ mchod cha dang thab cha sogs dngos chas kyi rigs sna tshogs pa dang / ljon ja 'khor drug bco lnga re/ rgya dngul 'degs srang bco lnga re/ rta drel gnyis re/ mdzo
g.yag lnga re bcas phul ba dang / thar rtse rang du'ang rnam dkar mchod thebs kyi rten du 'bul ba shin tu stobs che ba dang / e wa~M pa'i lha khang rnams su'ang mchod 'bul
gang rgyas dang / khyad par gtsug lag khang du mchod pa zab pa dang bcas te dge 'dun 'dus pa rgya mtshos bla ma mchod pa dang / kun rig gi

cho ga dang tshe chog sogs nyin nyer gsum gyi bar 'tshogs par mdzad pa'i thog mar nyin bcu la phyag 'gyed ja gtang bar dge 'dun bco lnga re la ljon ja sbag re phul ba dang
/ yang nyin bcu gnyis la dngul 'gyed btang bar nyin re bzhin grwa pa re la dngul Tam phyed re phul ba dang / yang nyin gcig la dge slong re la phyag 'gyed Tam re phul ba
ste/ mdor na nyin nyer gsum gyi bar du bsnyen bkur rgyas par mdzad pa dang / gtsug lag khang du bzang gos kyi 'phan sogs sbyor 'jags stsal ba dang / gzhan yang dgon pa'i
dbu chos rnams su 'bul ba dang ja gsar gang zab/ khang tshan bcu gcig po so sor rang rang gi thob khungs dang khang tshan che chung la gzhig pa'i ja gsar dang gtan bzhag
gang zab re dang / bla khag so so'i phyag gnyer las tshan gyi rigs dang / thar rtse rang gi las tshan dang / ban tshang dang / lto zan gyi rigs dang / ngor pa'i chos gzhis
kyi mi ser sogs la'ang ja gsar dang gnang sbyin sogs skabs su gang bab re dang / rgyal rtse dpal 'khor chos sde/ de'i nang tshan gur pa grwa tshang / zhwa lu chos sde/
srad rgyud pa/ srad dgon pa khra mo rnams su mang ja'i bsnyen bkur sogs mdzad do/ /sde dge chos rgyal chen po'ang ris su med pa'i dgon khag so sor bsnyen bkur rgya cher stsol
bzhin pa'i sgo nas hor zla bcu pa'i nang snga phyi'i phebs bsu dang ser sbreng gi tshogs dang bcas te e wa~M du phebs/ bla khag so sor 'bul ba dang / rten gsum rigs
la mchod 'bul dang / 'dus tshogs su mang 'gyed kyi bsnyen bkur sogs byang chub sems dpa' kun tu bzang po'i rnam par thar pa la co 'dri ba bzhin mdzad/ rje 'di las nA ro mkha'
spyod ma'i khrid dang / kye rdor rgyu lam gyi dbang la sogs pa'i bka' chos 'ga' zhig gsan te hor zla bcu gcig pa'i nang sa skyar phebs/ rje 'di'ang zla ba de'i mjug
tu sa la gnas pa'i 'og min chen po dpal ldan sa skyar phebs te/ khri chen thams cad mkhyen pa ngag dbang kun dga' bkra shis mthu stobs bstan 'dzin bzang po'i gser zhal rin
po che

mjal ba dang chabs cig sa skya gzhung gi 'bul bar/ maNDal sku gsung thugs rten/ dar/ ras/ ling / gos chen gyi rigs dang / spu shun gyi rigs mang po/ mchod cha dang gos chas
dang thab cha sogs dngos chas kyi rigs sna tshogs/ rgya dngul 'degs srang brgya tham pa/ ljon ja 'khor drug lnga bcu/ rta drel bzhi bcas phul ba dang / khri chen rin po
che sku sger gyi 'bul bar/ dar/ ras/ ling la sogs pa'i tshan grangs dang / ljon ja 'khor lnga/ chibs pa gcig bcas phul ba dang / sngags 'chang bdud kyi stobs 'phrog ngag
dbang kun dga' rin chen pa dang / mkhyen brtse nus pa'i dbang phyug mgon po dngos grub dpal 'bar ba dang / mdo sngags bstan pa'i mnga' bdag 'jam mgon kun dga' rgyal mtshan
pa dang / mkhas grub rgya mtsho'i gtsug rgyan rje btsun 'chi med bstan pa'i nyi ma bcas kyi sku sger so sor yang / dar/ ras/ ling la sogs pa'i tshan grangs dang / ljon
ja 'khor drug gsum re/ chibs pa re re bcas dang / gdung sras 'jam mgon rdo rje rin chen pa dang / ngag dbang bkra shis rin chen pa gnyis kyi sku sger so sor yang ljon ja
'khor drug gsum re dang tshan grangs kha shas/ gzhan yang bkra shis brtsegs su bzhugs pa'i rje btsun ma/ zhabs brtan lha khang du bzhugs pa'i rje btsun ma/ btsun mo pho brang
gi rje btsun ma gnyis dang / bde mchog rje btsun ma/ khro khang rje btsun ma bcas dang / lha khang mkhan rin po che bcas su so sor tshan grangs kha shas dang / ljon
ja 'khor drug re re/ sa skya zhabs pad par ljon 'dab 'khor drug gsum dang / rta gcig /gzhan yang gsol gzim dang / mgron gnyer dang / drung yig dang / lde phyung ba dang /
rtswa gnyer dang / shing gnyer sogs la'ang 'dris zab dang bstun pa'i ja gsar skabs su gang bab re dang / khyad par phyogs de'i rten gsum ngo mtshar

can rnams kyi drung du mchod 'bul dang gser gsol dang / dar gos gya nom pa mang po'i snyan dar 'bul ba dang / sprul pa'i lha khang chen mor dge 'dun 'dus pa rgya mtshor mang
ja gnyis kyi steng phyag 'gyed zab par phul ba dang / 'jam mgon khri chen rin po ches bka' chos 'ga' zhig dgos tshul phebs pa rnams kyang thugs bzhed bzhin phul te e wa~M
du phebs/ de rjes hor zla bcu gnyis pa'i mjug tu chos grwa chen po bkra shis lhun por phebs te/ paN chen thams cad mkhyen pa rje btsun blo bzang dpal ldan bstan pa'i nyi
ma'i mtshan dpe'i dkyil 'khor mjal ba dang lhan cig /maNDal sku gsung thugs rten gsol ja bzhes 'bras kyi dod dngul Tam srang brgyad dang / dar/ ras/ ling / gos chen gyi
rigs dang / spu shun gyi rigs dang / mchod cha'i rigs la sogs pa dang / rgya dngul 'degs srang lnga bcu tham pa/ ljon ja 'khor drug sum cu so lnga/ rta drel lnga bcas phul
ba dang / zhabs pad mdun du'ang tshan grangs kha shas dang / ljon ja 'khor drug lnga/ rta gcig bcas dang / gzhan yang rtse'i gsol gzim mgron gnyer phyag mdzod sogs su'ang
'dris zab dang bstun pa'i ja gsar gang 'tsham re dang / khyad par dgon de'i rten gsum yongs la mchod 'bul dang / 'dus tshogs spyir mang ja'i bsnyen bkur dang / de'i
nang gses rgya khang tshan par mang ja dang ja gsar sogs zab par mdzad de e wa~M du phebs/ mdor na snga na med pa'i gtong phod kyi gru char gshin pos tshogs gnyis kyi snye
ma dgung la reg par mdzad pa yin no/ /brtan zhing sra ba'i rgyas btab pa'i/ /lhun po dag kyang tha mar 'jig /dngos kun mi rtag chos nyid can/ /'di la phyir bcos su yis
shes/ /de bas sgyu ma'i longs spyod kyis/ /bsod nams gter chen bsgrub bya zhes/ /kun gyi blo yi bsgo skal ni/ /

gang 'di gcig pus thob pa bzhin/ /sna tshogs nor gyi 'du byed kyis/ /rten gsum rdul snyed bsgrubs bgyis kyang / /gzhar yang 'dzad par ma gyur pa'i/ /srid 'di'i 'byor pa shin
tu mang / /khyad par srid pa'i longs spyod kyis/ /zhi bde 'gugs pa'i bya ma rta/ /ched du mngags pa'i rig sngags 'dis/ /kun kyang bsod nams dpal la sbyar/ /gang de'i 'byor
pa'i khyad par gyi/ /mi zad nam mkha' mdzod kyi sgo/ /ru bzhi'i ljongs su phye ba ni/ /gdengs can gtsug gi nor bu bzhin/ /shin tu gtong ba'i sbyin pas kyang / /tshim
med bdag nyid che 'di mtshar/ /'on te dbyar gyi dpal mo yis/ /phan pa ster la ngoms ma gyur/ /gang phyir mchog gi zhabs skyes rdul/ /yul dbus sman ljongs la bkod pas/ /skal
bzang dga' ba'i dga' ston dang / /dad dang dpal 'byor lhan cig 'phel/ /rab 'byams mchod pa'i sprin chen gyis/ /phyogs kun dog por 'gengs pa 'dis/ /kun bzang rnam par 'phrul
pa la/ /'gro 'di'i gud pa lhod kyis dogs// //gsum pa slar yang mdo khams su byon nas bstan 'gro'i don ji ltar mdzad pa'i tshul ni/ de'ang 'di ltar rjes su thos te/
sde dge chos rgyal chen por rje 'dis sku na mtho ba sogs kyis slar mdo khams su 'byon mi dgos pa'i dgongs khrol yar lam byang thang nas bzung ste zhu bar mdzad par/ ha lam
dgongs khrol yong rtsis lta bu yin pa la/ chos rgyal chen po sa skyar phebs skabs da dung lan cig mdo khams su ma byon pa'i thabs med tshul gyi bka' nan phebs par/ yang
bskyar dgongs khrol zhu bar mdzad na'ang dgongs pa khrol ba zhig gtan nas ma byung bar brten lan cig mdo khams su chibs kyi gdong bsgyur bar thag bcad/ sde dge'i chos rgyal
chen po hor zla bcu gnyis pa'i nang sa skya nas ngor du phebs/ der

zhag bcu skor tsam bzhugs nas lha ldan du sngon nas phebs/ rje 'di chu sbrul hor zla dang po'i mjug tu sa skya nas 'jam mgon khri chen rin po ches bang mi ched gtong gi bka'
nan gong che phebs pa la brten sa skyar phebs/ 'jam mgon khri chen rin po che dang / de sras bkra shis rin chen bcas su gsang 'dus 'jam rdor gyi dbang dang / gshed dmar
lha lnga'i smin byed kyi dbang dang grol byed spros med kyi khrid la sogs pa'i bka' chos rnams thugs bzhed bzhin phul/ gsang 'dus 'jam rdor gyi dbang stsal ba'i nyin khri
chen rin po ches rje 'di gsang ba 'dus pa 'jam pa'i rdo rjer dngos su gzigs/ de nub khri chen rin po ches dam rdzas stong rdo dang / khri rdo mang po rje 'di la phul zhing
thugs dgyes tshor dang bsngags brjod mtha' yas pa mdzad ces grags/ 'jam mgon dngos grub dpal 'bar nas kyang tshe dbang sogs rkyen sel 'ga' zhig dgos tshul phebs pa bzhin
'bul bar mdzad/ tshur yang sku ngo rnams las gong du thos pa mdzad pa'i skabs su bshad pa ltar gyi bka' chos ci rigs pas gsan te e wa~M du phebs/ mdo khams su phebs rgyu'i
sta gon sogs skabs su bab pa'i thugs brel rnams rim gyis bcad/ hor zla bzhi pa'i mjug mdo khams su phebs nye'i skabs sa skya nas 'jam mgon khri chen rin po ches sa
skyar lan cig ma byon thabs med yin tshul gyi bka' nan phebs par brten/ ngor nas sa skya bar zhag gcig mdzad de phebs/ sa skyar nyin zhag lnga bzhugs/ de'i bar la 'jam mgon
khri chen rin po ches rgyun du nyams bzhes bskyangs pa'i thugs dam gyi lha gang yod kyi dbang dang rjes gnang rnams thugs bzhed bzhin phul/ sa skya nas ngor bar zhag gcig
mdzad de phebs/ de nas dgung grangs

nga brgyad pa rnam rgyal zhes pa chu mo sbrul gyi lo'i hor zla bzhi pa'i dmar phyogs kyi rdzogs pa gsum pa'i nyin spyi dang bye brag gi chibs skyel gyi tshogs dang bcas te
yon tan rin po che du ma'i 'byung gnas dpal e wa~M chos ldan nas chibs bteg /mar lam byang brgyud kyis phebs te hor zla lnga pa'i mjug tu bkra shis dbu ma thang du phebs/
/de nas mchod yon lhan rgyas pa'i sgo nas chibs kyi gdong bsgyur/ mdo khams sde dge'i rgyal khab nas snga phyir phebs bsu'i tshogs nyi zer gyi rdul ltar lhags pa rnams dang
lhan cig rim gyis byon/ hor zla brgyad pa'i tshes bco lnga'i nyin dgon pa'i ser sbreng la sogs pa phebs bsu'i bkod pa lta bas chog mi shes pa sa dang nam mkha'i kha dog
kyang bsgyur bsnyam byed pa dang bcas te/ dpal ldan lhun grub steng gi rgyal khab chen por nyer 'tshe'i dri ma med par mchod yon thams cad bde bar phebs par gyur to/ /de
nas bzung ste dgung grangs re gnyis pa me bya lo'i bar lo bzhi mdo khams su bzhugs/ nye skor gyi sbyin bdag dad pa can rnams kyis gdan drangs pa'i ngor lan kha shas phebs
pa ma gtogs gzhan phyogs gang du'ang ma phebs/ lo re bzhin drug 'du'i dbu bzhugs kyang rtag par mdzad/ rgyun du chos rgyal mchog gi thugs bzhed ltar gyi dbang khrus rigs
'bul ba dang / rgyal khab chen po der 'phral yun kun tu bde skyid rgya cher 'byung ba'i slad du sku rim gsar 'phar gyi rigs mang po bsgrub pa dang / khyad par chos rgyal
mchog gis slar yang gsol ba btab pa bzhin du/ grub chen birWa pa'i thugs bcud thun mong ma yin pa gsung ngag rin po che lam 'bras slob bshad du grags pa'i smin grol yongs
su rdzogs pa shin tu rgyas pa tshar gcig dang / nA ro mkha' spyod ma'i smin grol yongs su rdzogs pa dang / gzhan yang sa skya pa'i gser chos kyi skor dang /

mgon po che chung gi skor la sogs pa dang / don du gnyer ba'i gdul bya gzhan dag gi ngor yang so sor thar pa dang / byang chub sems dpa' dang / khyad par gsang sngags rdo rje
theg pa'i spyi bka'i skor dang / bye brag rgyud sde so so'i smin byed kyi dbang bskur ba dang / rjes su gnang ba dang / grol byed kyi khrid dang / rgyab rten gyi lung
la sogs pa mdor na chos kyi 'khor lo bar ma chad par bskor te gdul bya mtha' dag rnam par grol ba'i 'byor pa dang ldan par mdzad pa dang / phyogs der sa dgon ji snyed cig
mchis pa rnams kyi gtsos grub mtha' ris med pa'i chos sde rnams su mo khrims dang chang khrims shin tu dam par bsdams pas mtshon dge 'dun gyi sgrig lam lhod pa rnams gsar
du bsdams pa dang / grwa grangs nyung ba rnams mang por bsgyur ba dang / chos rgyal chen po dang bka' mol mdzad de/ ze chen dgon nas ma hA paNDi ta 'jam dpal dgyes pa'i
blo gros dang / dpal sa skya nas dga' ldan dpon slob rin po che lung dang rig par smra ba byams pa smon lam grags pa dag chos grwa chen po lhun grub steng du gdan drangs
te phyi nang gi rig pa'i gnas yan lag dang bcas pa'i bshad grwa btsugs pa dang / mkhan chen ngag dbang chos grags kyis mdzad pa'i sdom pa gsum gyi rab tu dbye ba'i spyi
don dang / 'grel pa sogs spar du bzhengs pas mtshon/ mdor na yon mchod gnyis kas sangs rgyas kyi bstan pa ni de bzhin gshegs pa bzhugs pa'i dus la 'gran pa bzhin rgyas par
mdzad pa yin no/ /gzhan yang yul phyogs de nyid kyi nad rims la sogs pa'i mi 'dod pa'i rkyen ngan pa thams cad zhi ba dang / dpal dang 'byor pa mtha' dag rgyas par bya
ba dang / phun sum tshogs rgu thams cad dbang du bsdu ba dang / mi dang mi ma yin gyi nyer 'tshe mtha' dag rgyang ring

du bskrad pa la sogs pa zhi rgyas dbang drag dang rjes su 'brel ba'i sgo nas phyogs de'i bde skyid dgung la reg par mdzad pa yin la/ 'di skabs bdag cag gi dpal ldan bla ma
dam pa mkhas btsun grub pa'i khyu mchog zhabs drung rin po che 'jam dbyangs nam mkha' rgyal mtshan pa'ang bod nas phebs te sku rtsar bcar bzhugs kyi ngos gsung gi bdud rtsi
mtha' yas pa bzhes pa sogs thugs sras kyi dwang mar gyur pa yin no/ /kun gyi bran bzhin 'gro don la/ /brtson pas rang bde thob pa rnams/ /rtag tu gzhan la phan pa'i las/
/rang gi srog bzhin 'dor mi byed/ /kun la snyoms pa'i nyi 'od kyis/ /padmo lhag par dga' byed ltar/ /thugs rjer nye ring ma mchis kyang / /skal par ldan rnams rjes su
'dzin/ /smon lam g.yab mos bos pa yi/ /lus can thar par bkri ba'i slad/ /brtson 'grus shing rta la 'dzegs te/ /bod chen ljongs su gshegs par gyur/ /ngan par spyad rnams g.yang
sa las/ /bsgral nas yang dag lam bzang la/ /sbyar mdzad rnam thar dpag dka' ba/ /rgyal ba rnams dang khyad par gang / /srid zhi ji bzhin gzigs pa'i nyis/ /bde chen
ye shes cher bskyed de/ /sdug kun drung phyung bdud dpung btul/ /mgon pos chos 'khor yongs rdzogs bskor/ /thub bstan dbyar gyi mtsho bzhin du/ /spel ba'i dge mtshan phung
po 'dis/ /sngon byon mkhan slob chos gsum gyi/ /grags pa'ang nyams par byas kyis dogs/ /khyod kyi phrin las zla 'od kyis/ /phun tshogs chu gter 'phel bgyid pa'i/ /sngon
med ngo mtshar blta ba'i slad/ /nyi zla skar tshogs lhags par nges// //gsum pa slar yang rang gnas gdan sa chen por zhabs bkod de bstan 'gro'i don ji ltar mdzad pa'i tshul
la gnyis te/ thog mar gtong ba chen po'i sgo 'phar yangs por phyes te bsod nams kyi

tshogs 'du mdzad pa sngon du 'gro ba'i zab pa dang rgya che ba'i chos 'khor ji ltar bskor ba'i tshul dang / byang phyogs bod kyi rgyal po gzhung sa dga' ldan pho brang pa chen
pos chen por 'os pa'i mtshan dang yo byad kyis chen po'i go sar mnga' gsol nas rnam dkar gyi phrin las ji ltar mdzad pa'i tshul lo/ /de'i dang po ni 'di ltar rjes su
thos te/ rje 'di mkhyen brtse nus gsum gyi yon tan mtshungs zla ma mchis par brten zang zing gi longs spyod dbyar mtsho bzhin 'phel bar gyur mod/ ji skad du/ dbu ma bshes
pa'i spring yig las/ longs spyod g.yo ba snying po med mkhyen nas/ /dge slong bram ze bkren dang bshes rnams la/ /sbyin pa tshul bzhin stsal bgyi pha rol tu/ /sbyin las
gzhan pa'i gnyen mchog ma mchis so/ /zhes gsungs pa ltar snying po med pa'i nor rdzas rnams las snying po dam pa len pa'i phyir du dbus gtsang dag pa'i zhing du bsnyen bkur
stob pa dang / rje rang yang sku tshe'i smad du 'du 'dzi dang rnam g.yeng spangs te bshad sgrub la brtson pa lhur bzhes pa'i slad du chos rgyal chen por dgongs khrol yang
yang zhu bar mdzad par rim gyis me bya lor bod du 'byon chog pa'i dgongs khrol byung bar brten/ de skor gyi nyer bsdogs rnams brtsams pa dang / don gnyer so so'i chos
kyi 'phro rnams kyang rdzogs par mdzad pa dang / nye skor gyi dgon khag so sor mang ja dang 'gyed chas gtan gzhag sogs gya nom pa dang / khyad par lhun grub steng gi chos
grwa chen por dge 'dun bdun brgya tsam bzhugs pa thams cad kyis kun rig gi cho ga nyin bzhi lnga tsam tshogs par nyin re bzhin dge 'dun brgyad re la phyag 'gyed ljon ja
sbag re dang / bcu re la ljon ja sbag re spel mar mdzad pa dang lhan cig lhun grub steng gi gtsug lag khang du gos chen bzang bsgrigs kyi phye phur cha dang /

gos yug gi 'phan bcas sbyor 'jags mdzad pa dang / phan bde kun khyab gling gi bla brang rang du'ang / chos rgyal mchog gi dbu'i mchod gnas rim byon gyi nyer mkho'i sbyor 'jags
su/ gser zangs las grub pa'i bcu gcig zhal rgyab yol dang bcas par khru phyed do tsam yod pa zhig dang / gzhan yang mkhar rag dang sman 'dam las grub pa'i sku 'dra kha
shas/ ston pa gtso bor bzhugs pa'i nye sras brgyad kyi zhal thang gras 'grig dgu/ 'jam dbyangs stong sku'i gser thang gras 'grig lnga/ rnam rgyal stong sku'i zhal thang
gras 'grig lnga/ grub chen brgyad bcu'i zhal thang gras 'grig dgu/ gzhan yang mdzad bcu'i zhal thang dang / 'od dpag med kyi zhing bkod dang / kun rig rtsa lha dang / mkha'
spyod ma dang / rnam par rgyal ma dang / sgrol ljang dang / yang grub chen brgyad cu dang / chos srung stag zhon dang / rnam sras rta bdag brgyad la sogs pa'i zhal thang
mang po dang / gsung gi rten du 'bum pusta ka bcu gnyis can gnyis dang / brgyad stong pa dang / sangs rgyas mtshan 'bum dang / grwa tog gser gsum dang / bka' thang sde
lnga dang / klu 'bum dkar nag khra gsum bcas kyi glegs bam dang / thugs kyi rten du gser zangs las grub pa'i bde gshegs mchod rten brgyad dang / li'i mchod rten bcas dang
/ mchod pa'i yo byad kyi skor la/ gos chen gser ma'i phye phur gsar legs cha gcig dang / gos chen gyi rgyal mtshan gsar pa cha dang / gos chen gyi yol ba dang / gos chen
gyi ka 'phan bzang zhan brgyad tsam dang / ras khra'i gnam rgyan kha shas dang / gos chen gyi g.yab dar dang / rkang gling cha dang / li rag sogs las grub pa'i phud phor
dang mchod kong che 'bring sna tshogs pa dang / chos srung rnams kyi spyan gzigs su ral gri gser shan

can dang / me mda' lnga dang / kr-iShNa sA ra'i pags pa dang / mda' sag la sogs pa dang / gzhan yang bzhugs 'bol dang / kha gang ma dang / gral gdan sogs shin tu mang ba dang
/ cog rtse bzang 'bring sna tshogs pa dang / thab cha'i skor la khro rag zangs sogs kyi snod spyad mang po dang / ma hA tsi na'i yul gyi ljon ja 'khor drug drug cu tham
pa dang / mar rgya nyis brgya dang sum cu bcas gsar sbyor mdzad pa dang / chos rgyal chen po'i dbus dad pa can phal mo ches phebs brdzong gi rigs gya nom pa phul zhing
/ phar yang de rnams la chos dang zang zing gi sbyin gtong skabs su gang bab mdzad cing / sku'i dbon thugs kyi sras mchog dam pa zhabs drung rin po che 'jam dbyangs nam mkha'
rgyal mtshan dpal bzang po gdan tshab tu mnga' gsol te/ dgung lo re gnyis pa gser 'phyang gi lo'i snron gyi zla ba'i dkar phyogs kyi gral tshes bzang por chibs skyel
gyi tshogs rgya che ba dang bcas te dpal ldan lhun grub steng gi rgyal khab nas chibs kyi gdong bsgyur/ sde dge chos rgyal chen po byams pa kun dga' sangs rgyas bstan pa'i
rgyal mtshan pa'ang sga len steng bar chibs skyel du byon/ der thog mtha' bar gsum dge ba'i smon lam dang bka' bsgo sogs rgyas par stsal/ chos rgyal chen po mchog nas
kyang rdo ra dmar ko bar gyi chibs skyel du ldan dpon tshe 'phel 'khor dang bcas pa dang / e wa~M chos ldan gyi gdan sa rang du ma phebs bar gyi zhabs 'bring bar phu ma'i
'dun 'khor tshe ring 'phel dpon g.yog rnams gtong gnang mdzad pa bzhin rim gyis chibs bteg /mdzod pa nor ldan shes rab bzang pos lo snga ma rnams su sde dge dang gling tshang
rgyal khab gnyis dmag 'khrugs gzhi che tsam byung bar bar 'dum byas par legs 'grig byung rung / phran bu'i mtha' bsdu rgyu

lus pa rnams mthar phyin pa'i slad du rjes su zla gcig tsam bzhugs/ rje 'dis zul phu stod smad/ mkhar mdo/ khra thang / shang tho dgon/ gdong tshang dgon rnams su dad pa can
so sos ji ltar gsol ba btab pa bzhin chos kyi bdud rtsi'ang ci rigs par stsal/ de nas we re rdo sges kyi chu tshan du chab bzhes mdzad cing zhag kha shas bzhugs skabs mdzod
pa 'khor bcas kyang 'byor/ de nas chibs bteg ste rdo ra dmar kor byon/ der zhag kha shas bzhugs te sga stod phyogs kyi dgon khag rnams dang / dad pa can dag gis phebs
brdzong sogs rim par bstabs shing / de thams cad la'ang chos dang zang zing gi sbyin pas tshim par mdzad nas hor zla bdun pa'i tshes mgor rdo ra dmar ko nas chibs kyi gdong
bsgyur/ ri klung gi rgyud du ma dang / gnam gyi dum bu sa la lhung ba lta bu'i thang chen po mang po brgal te rim gyis byang rwa sgreng gi chos grwa chen por phebs/
der bzhugs pa'i rten gsum yongs la mchod 'bul dang / de skabs rwa sgreng khri chen rin po che ngag dbang ye shes tshul khrims rgyal mtshan dpal bzang po 'bras spungs su sku
yon gsan sbyong mdzad par phebs nas bzhugs mi snang yang / rwa sgreng bla brang gi 'bul skal du maNDal sku gsung thugs rten/ ja 'khor drug bdun/ rta drel gsum/ mdzo g.yag
bzhi/ gzhan yang tshan grangs kha shas dang / tA bla mar yang ja gsar gang 'os dang / dgon par mang ja'i bsnyen bkur bcas rgyas par mdzad nas stag lung du phebs/ der
yang stag lung bla ma rin po cher maNDal sku gsung thugs rten/ ljon ja 'khor drug gsum/ rta drel gnyis/ mdzo g.yag gnyis/ tshan grangs kha shas bcas dang / dgon de'i rten
gsum rnams la brgya mchod rnam lnga dang / 'dus tshogs su mang ja'i bsnyen

bkur bcas bsgrubs shing / de nas dar lung gnyan gyi pho brang dang / brag yer pa rnams su'ang mchod 'bul dang thugs smon zhib par mdzad nas hor zla bcu pa'i nang lha ldan du
phebs/ de skabs rgyal dbang thams cad mkhyen pa tshul khrims rgya mtsho zhing khams gzhan du gzigs pa'i ngang tshul bstan par gyur na'ang / de'i sku gdung rin po che'i
mdun du maNDal sku gsung thugs rten/ bzang ja 'khor drug brgya tham pa/ rgya dngul 'degs srang lnga bcu tham pa/ bod dngul Tam srang lnga bcu tham pa/ rta drel bcu bzhi/
mdzo g.yag nyi shu/ gzhan yang mchod cha dang thab cha'i skor dang / tshan grangs kyi rigs shin tu mang ba dang / rgyal tshab chen po tshe smon gling par yang / maNDal sku
gsung thugs rten/ gsol ja bzhes 'bras kyi dod dang / bzang ja 'khor drug lnga bcu dang / bod dngul Tam srang lnga bcu tham pa/ rta drel bdun dang / mdzo g.yag bcu dang
/ tshan grangs kyi rigs rab tu mang po dang bcas 'bul lam zhus par/ phyir yang 'bul slog rgya che ba dang / lam yig dang / dos rta rtswa shing sogs phon che ba dang / ja
khral rtsa chag sogs gzigs skyong zla med par stsal ba dang / kun bde gling dang / bstan rgyas gling / tshe chog gling rnams su so sor ja 'khor lnga re dang / rta drel gnyis
kyi gtsos pa'i tshan grangs kha shas re dang / rwa sgreng khri chen rin po che 'bras spungs su bzhugs par zhal mjal zhu ba dang chabs cig maNDal sku gsung thugs rten/
ljon ja 'khor gsum bcas dang / gzhan yang bka' shag dang / spyi khyab mkhan po dang / rtse shod kyi gsol gzim mgron gnyer rnams dang / lha sa bla brang gi phyag mdzod pa
dang / gnyer tshang pa dang / rtse'i phyag mdzod pa dang / gnyer tshang pa dang / mi dpon dang / rtswa gnyer dang / shing

gnyer sogs su'ang go babs dang 'dris zab dang bstun pa'i ja gsar gyi sa bcad re dang / khyad par srid zhi'i mchod sdong zla med pa jo shAka rnam gnyis kyi mdun du stong mchod
rgyas pa dang / gzhan yang rten gsum yongs la gser gsol dang mchod 'bul la sogs pa dang / rtse rnam rgyal grwa tshang / gling khag bzhi'i gra tshang / 'bras spungs 'dus
spyi/ de'i nang gses gling khang tshan/ ser 'dus spyi/ de'i nang gses tre bo khang tshan/ dga' ldan/ rgyud stod smad/ rme ru/ bzhi sde rnams su mang ja'i bsnyen bkur dang
/ smon lam chen mo'i skabs kyi 'dus tshogs su mang ja gnyis kyi bsnyen bkur zhu ba'i dod du bzang ja 'khor drug bdun cu tham pa lha sa bla brang gi phyag mdzod par phul
ba sogs byang chub sems dpa' kun tu bzang po'i rnam par thar pa la co 'dri ba bzhin mdzad nas lha ldan nas chibs bteg /yar lam lcags zam chu bo ri'i dgon par mang 'gyed
dang / lcags zam bla ma rin po cher ljon ja 'khor gcig gi gtsos pa'i tshan grangs kha shas dang bcas pa'i 'bul ba dang / rong du byams chen bzhugs pa'i dgon par mang 'gyed
kyi bsnyen bkur dang / gtan gzhag sogs stsol bzhin pa'i sgo nas rim gyis gzhis rtser phebs/ bkras lhun du paN chen thams cad mkhyen pa rje btsun blo bzang dpal ldan bstan
pa'i nyi ma'i gser zhal rin po che mjal ba dang chabs cig maNDal sku gsung thugs rten/ gsol ja bzhes 'bras kyi dod dang / rgya dngul 'degs srang lnga bcu tham pa/ bzang
ja 'khor drug bzhi bcu/ rta drel bdun/ mchod cha dang / thab cha'i skor sna tshogs/ dar/ ras/ ling / spu shun la sogs pa'i tshan grangs shin tu mang ba phul ba dang /
zhabs pad mdun du'ang / ljon ja 'khor drug bdun dang / rta gcig bcas dang / gzhan yang rtse'i

gsol gzim mgron gnyer phyag mdzod sogs la'ang 'dris zab che chung dang bstun pa'i ja sar skabs su gang bab re dang / khyad par dgon de'i rten gsum yongs la mchod 'bul dang
/ 'dus tshogs spyir mang ja'i bsnyen bkur dang / de'i nang gses rgya khang tshan par mang ja ja gsar sogs skabs su ji ltar bab pa rnams legs par mdzad nas hor zla bcu gcig
pa'i dkar phyogs kyi gral tshes bcu gsum gyi nyin spyi dang bye brag gi chibs bsu dang / thab bsu dang / khyad par dgon pa'i ser sbreng gi tshogs dang bcas te yon tan rin
po che du ma'i 'byung gnas dpal e wa~M chos ldan du nyer 'tshe'i dri mas ma gos par bde bar phebs par gyur to/ /de nas kyang rim gyis gza' skar legs 'dzom gyi nyin e wa~M
bla brang gzhung du rje 'di'i sku mched mdo sngags bstan pa'i mnga' bdag mkhan rin po che khri thog pa rnal 'byor 'jam dpal bzang po'i drung du/ maNDal sku gsung thugs
rten/ dar/ ras/ ling / spu shun la sogs pa dang / mchod cha dang / thab cha'i rigs sna tshogs pa dang / rgya dngul 'degs srang lnga bcu tham pa dang / ljon ja 'khor drug
lnga bcu/ rta drel lnga bcas 'bul bar mdzad pa dang / phan bde khang gsar du mkhas grub rgya mtsho'i gtsug rgyan mkhan rin po che byams pa dpal ldan bzang po pa dang /
zhabs drung rin po che kun dga' bstan pa'i blo gros pa gnyis lhan rgyas pa'i mdun dang / bla brang phun tshogs khang gsar du zhabs drung rin po che ngag dbang blo gros bstan
'dzin pa dang / klu ldings bla brang du zhabs drung rin po che dpal ldan phun tshogs pa ste so so'i mdun du'ang / sku gsung thugs kyi rten dang / dar/ ras/ ling / spu
shun gyi rigs dang / mchod cha dang / thab cha'i skor sna tshogs pa dang / rgya dngul 'degs srang nyer lnga re dang /

ljon ja 'khor drug nyi shu re/ rta drel gsum re bcas phul ba dang / thar rtse rang du'ang rnam dkar mchod thebs kyi rten du 'bul ba shin tu stobs che ba dang / mkhas dang grub
pa'i dbang phyug mkhan rin po che dpal ldan chos kyi rgyal mtshan pa dang / khang ser dpon slob rin po che bcas su'ang 'bul ba gang zab dang / dgon pa'i chos khrims dang
/ bla khag so so'i phyag gnyer sogs las tshan gyi rigs dang / thar rtser rang gi las tshan grwa tshang sogs dang / ngor chos kyi mi ser sogs la'ang ja gsar dang gnang
sbyin skabs su gang bab stsal nas/ zla ba de'i mjug tu lung rtogs chos tshul rgya mtsho'i 'byung gnas dpal ldan sa skya'i chos grwa chen por phebs/ rigs dang dkyil 'khor
rgya mtsho'i khyab bdag khri chen thams cad mkhyen pa ngag dbang kun dga' bkra shis mthu stobs bstan 'dzin bzang po'i mdun du sa skya gzhung gi 'bul bar/ maNDal sku gsung
thugs rten/ ljon ja 'khor drug brgya tham pa/ rgya dngul 'degs srang lnga bcu dang / bod dngul Tam srang lnga bcu tham pa/ rta drel bdun/ gzhan yang mchod cha dang / thab
cha'i rigs dang / dar/ ras/ ling / gos chen/ spu shun la sogs pa'i tshan grangs rab tu mang po dang / khri chen rin po che sku sger gyi 'bul bar ljon ja 'khor drug bdun
dang / chibs pa gcig gi gtsos pa'i tshan grangs kha shas dang / sngags 'chang grub pa'i dbang po ngag dbang kun dga' rin chen pa dang / bstan dang 'gro ba'i dpal mgon mgon
po dngos grub dpal 'bar ba dang / mdo sngags bstan pa'i snang byed 'jam mgon kun dga' rgyal mtshan pa dang / gdung sras rin po che 'jam mgon rdo rje rin chen pa dang
/ ngag dbang bkra shis rin chen pa bcas kyi sku sger so sor yang / ljon ja 'khor drug lnga re dang rta re'i gtsos pa'i tshan grangs kha

shas re dang / rje btsun ma khag so sor yang ljon ja 'khor drug gnyis re'i gtsos pa'i tshan grangs kha shas re dang / lha khang mkhan rin po che'i mdun du'ang / ljon ja 'khor
drug gsum gyi gtsos pa'i tshan grangs kha shas dang / sa skya zhabs pad pa'i mdun du gzhung gi 'bul bar/ ljon ja 'khor drug gcig dang / rta gcig gi gtsos pa'i tshan grangs
kha shas dang / gzhan yang zhabs pad sku sger dang / gsol gzim mgron gnyer drung yig la sogs pa'i las tshan thams cad la'ang 'dris zab che chung dang bstun pa'i ja gsar
gang 'tsham re dang / khyad par phyogs de'i rten gsum byin rlabs kyi gzi 'od 'bar ba rnams su gser gsol dang / mchod 'bul shin tu rgyas pa dang / sprul pa'i lha khang
chen mor dge 'dun 'dus pa rgya mtshor mang ja gnyis kyi steng phyag 'gyed dge 'dun bco lnga rer bzang ja sbag re phul ba sogs gtong ba chen po'i sgo 'phar yangs por phyes
te hor zla bcu gnyis pa'i nang ngor du phebs/ khang tshan bcu gcig po thams cad la'ang ja gsar dang / khyad par rang rang gi skong brgya tshogs pa'i skabs 'phar ja'i bsnyen
bkur dang 'brel bar/ thob khungs dang khang tshan che chung gi babs dang bstun pa'i gtan gzhag gsar sbyor rigs zab par stsal ba dang / dgung grangs re gsum du phebs
pa sa khyi hor zla dang po'i tshes gcig nas bzung ste e waM ba'i lha khang khag thams cad la mchod 'bul shin tu rgya che ba dang / khyad par e wa~M chos ldan gyi gtsug lag
khang chen por dge 'dun drug brgya tsam tshogs pa thams cad zla ba gcig bar ma chad par bsnyen bkur bar mdzad de/ de'ang nyin re bzhin brgya mchod dang 'brel bar bla ma
mchod pa dang / ngan song sbyong rgyud nas bstan pa'i kun rig rtsa ba'i lha sum cu rtsa bdun mgron thabs kyi lha dang bcas pa/

grub chen dze tA ris bkral ba'i tshe dpag med lha dgu'i sgrub mchod rnams legs par btsugs te/ nyin re bzhin dge slong bcu re la phyag 'gyed bzang ja sbag re byas pa dang /
yang dge slong bco lnga re la bzang ja sbag re byas pa spel ma'i tshul gyi nyin bco lnga dang / yang nyin re bzhin grwa pa re la dngul Tam phyed re dang / dngul zho re dang
/ dngul Tam re byas pa res mos kyi nyin bco lnga ste mdor na zla ba gcig gi bar la bsnyen bkur ba dang chabs cig /gtsug lag khang du gos chen bzang bsgrigs kyi phye phur
cha gcig dang / rgya mthongs khor yug tu gos chen bzang bsgrigs kyi phur ma rnams gsar sbyor mdzad pa dang / gzhan yang rgyal rtse dpal 'khor chos sder mang jas bsnyen
bkur ba dang / de'i nang gses gur pa grwa tshang par mang ja 'gyed dang bcas pa'i steng 'khar rnga la sogs pa'i gtan gzhag 'ga' zhig kyang stsal ba dang / zhwa lu dang /
snar thang dang / srad rgyud pa dang / srad dgon khra sogs nye skor gyi dgon pa phal che bar mang ja gral 'gyed dang bcas pas bsnyen bkur ba sogs mdor na byang chub sems
dpa' kun tu bzang po'i rnam par thar pa dang rjes su mthun par mdzad pa yin no/ /hor zla dang po'i mjug tu e wa~M pa'i dus chos lam 'bras grub mtshams zhig nas/ mkhan rin
po che khri thog pa rnal 'byor 'jam dpal bzang po mgul cham lta bus cung zad sku khams bsnyen tshul bzhes par brten/ lo der phyogs mtha' dag nas 'dus pa'i don gnyer nyis
brgya lhag tsam la rje 'dis mkhan po mdzad de rab tu byung ba dang / bsnyen par rdzogs pa'i sdom pa legs par stsal te thams cad kyang dge slong 'dul ba 'dzin pa sha stag
tu bsgrub par mdzad pa yin no/ /de rjes hor zla gsum pa dang / bzhi pa rnams su phan khang zhabs drung rin po che kun dga' bstan pa'i blo gros

sogs zhal slob nyung shas zhig la kye rdor bka' babs bzhi'i dbang dang / bde mchog lU nag gi dbang la sogs pa bka' chos 'ga' zhig stsal/ hor zla lnga pa'i nang sa skya nas
'jam mgon khri chen rin po ches sa skyar phebs dgos tshul gyi bka' nan stsal bar brten/ hor zla drug pa'i nang sa skyar phebs/ khri chen rin po cher sku'i rkyen sel gyi dbang
rjes 'ga' zhig dang / khyad par gdung sras rin po che 'jam mgon ngag dbang bkra shis rin chen par/ grub chen a bha yA ka ra guptas bkral ba'i rdo rje phreng ba'i dbang
'bring po'i lugs kyi dkyil 'khor zhe gnyis dang / de'i steng du darpaN A tsarYas kri ya sa mutstsha las phyung ba'i dge legs su byed pa'i dkyil 'khor gsum bsnan te bzhi
bcu zhe lnga'i dbang bskur ba rnams phyag len rnam par dag pas stsal te kha'u'i chu tshan du phebs/ der zhag kha shas bzhugs nas hor zla brgyad pa'i mjug tu e wa~M du phebs/
don du gnyer ba 'ga' zhig la zab lam nA ro mkha' spyod ma'i khrid la sogs pa stsal/ lo de'i mjug tu sa skya nas 'jam mgon khri chen rin po che dang / de sras smra ba'i
nyi ma ngag dbang bkra shis rin chen gnyis rgyal rtser chibs bskyod bskyangs pa'i mar lam ngor du phebs/ bla khag rnams kyis kyang rang rang gi 'byor pa dang bstun pa'i
'bul ba dang bsnyen bkur zab par bstabs/ rje 'di sku mched rnams nas kyang 'bul bsnyen shin tu rgya che bar mdzad/ rje 'di las dbang dang rjes gnang 'ga' zhig kyang gsan/
slar chibs skyel gyi tshogs dang bcas te e wa~M nas chibs bteg /rje 'di dgung grangs re bzhir son pa sa mo phag gi lor rje nyid kyi gsung gis bskul ba bzhin mdo khams
sde dge nas 'jam pa'i dbyangs mkhyen brtse'i dbang po'ang zhabs

kyi padmor son pa nas bzung / dgung grangs re bdun pa chu pho stag gi lo'i bar gtso bor thugs dam kho na la bzhugs pa dang / gong du bshad pa'i rten bzhengs phal cher zhig
la gzungs gzhug sogs 'bul ba dang / kun gzigs 'jam pa'i dbyangs mkhyen brtse'i dbang po dang / 'jam pa'i dbyangs ngag dbang legs grub pa rnams kyis gsol ba btab pa'i ngor
rje rang gis gsan pa'i dbang dang rjes gnang zur bka'i rigs phal che ba dang / bla ma gong ma'i bka' 'bum gyi lung rnams stsal ba dang / de'i nang tshan srung ba lha lnga
bcu rtsa gcig dang / gdugs dkar nyer bdun ma dang / gsang ba 'dus pa rigs gsum dang / bde mchog lU nag gnyis la sogs pa'i dbang dang rjes gnang zur bka' 'ga' zhig dang
/ sgrub thabs brgya rtsa dang / snar thang brgya rtsa'i rjes su gnang ba dang / mus chen sems dpa' chen po dang / kun mkhyen bsod nams seng ge'i bka' 'bum gyi lung rnams
ni don du gnyer ba so so'i ngor lan gnyis gsum re stsal ba dang / yang dze tA ris bkral ba'i mi 'khrugs pa lha dgu dang / tshe dpag med lha dgu dang / ngan song sbyong rgyud
nas bshad pa'i kun rig dang / phyag rdor 'chi 'joms dang / 'jigs byed rwa lugs lha dgu la sogs pa nye bar mkho ba'i dbang 'ga' zhig dang / dmar po skor gsum dang / nor
lha dang / chos srung gi skor sogs rjes gnang zur bka' 'ga' zhig dang / nye bar mkho ba'i lung 'ga' zhig dang bcas pa rnams ni lan grangs mang por stsal ba dang / khyad
par sa skya nas 'jam mgon khri chen rin po che yab sras gnyis kyis bka' nan gang che stsal bar brten/ lo re bzhin sa skyar lan gnyis gsum re chag med du phebs te/ gdung
sras rin po che 'jam mgon smra ba'i nyi ma ngag dbang

bkra shis rin chen theg mchog bstan pa'i rgyal mtshan par/ 'phags yul gyi grub chen birWa pa'i thugs bcud thun mong ma yin pa gsung ngag rin po che lam 'bras slob bshad du
grags pa'i smin grol cha lag dang bcas pa yongs su rdzogs pa tshar gcig gis gtsor byas pa'i rje rang gis gsan pa'i dbang lung phal che ba stsal ba dang / yab sras gnyis char
gyi sku'i rkyen sel dgos rigs rnams dang / yab rje khri chen rin po ches rgyun du nyams su bzhes pa'i thugs dam gyi lha rnams kyi dbang rjes rnams yang yang 'bul dgos
pa dang / sgrol ma lha khang gsar bzhengs la rab tu gnas pa sogs ji ltar bzhed pa'i don mtha' dag sgrub par mdzad pa dang / bka' chos stsal ba'i skabs rnams su'ang khri
chen rin po che sogs kyi thugs rgyud la snga na med pa'i nyams bsam gyis mi khyab pa 'khrungs pa dang / gzhan yang rgyal yum nyi zla dbang mor gdung sras ma byung bar brten/
rje 'di la gdung sras myur 'byon gyi skyabs 'jug zhus pa ltar/ srung ba lha lnga bcu rtsa gcig gi dbang dang sor 'brang ma'i 'khor lo bcas stsal te/ ji ltar lung bstan
pa bzhin du yun ha cang mi ring bar gdung sras kun dga' bsod nams ngo mtshar ba'i ltas dang bcas te 'khrungs pa dang / rgyun du bdag chen yab sras rnams kyis thugs brtag
zhus pa rnams kyang ji ltar lung bstan pa de kho na ltar las 'pho 'gyur lan gcig kyang mi 'byung ba sogs dam pa rnams kyi ye shes gzigs

pa'i snang ngo na sangs rgyas dngos dang khyad par med cing / sangs rgyas kyi mdzad pa mtha' dag kyang mdzad pa'i phyir/ nges par rdo rje 'chang yin pa la the tshom cung zad
kyang mi mnga' ba'i thugs dad mtha' yas pa mdzad cing / rgyun du mtshan nas gsungs pa'i tshe'ang thar rtse rdo rje 'chang zhes gus pa chen pos gsungs pa yin no/ /de skabs
shig tu zhwa ser can gyi bstan pa'i snang byed dam pa yongs su rdzogs pa'i mkhas pa chen po sog po don grub rgyal mtshan pa'ang e wa~M du byon te/ rje 'di las bka' chos
'ga' zhig gsan par mdzad de/ chu stag lo'i nang zhwa lu nas rtsod dus kyi kun mkhyen bu ston gnyis pa rdo rje 'chang rin chen blo gsal bstan skyong dpal bzang po'ang e
wa~M du phebs/ rje 'di las kye rdor bka' babs bzhi la sogs pa'i bka' chos 'ga' zhig gsan/ tshul yang gong du thos pa mdzad pa'i skabs su bshad pa ltar gyi rnam sras kyi rjes
gnang sogs gsan pa dang / yang zhwa ser gyi cod pan 'dzin pa rnams kyi gtsug gi nor bu lta bur gyur pa bcu phrag rig pa'i ma hA paNDi ta a mdo bkra shis 'khyil gyi brag
dgon zhabs drung rin po che dkon mchog bstan pa rab rgyas pa'ang e wa~M du phebs/ rje 'di las dbang dang / rjes gnang dang / lung la sogs pa'i bka' chos 'ga' zhig gsan
cing / tshur yang gong du bshad pa ltar gyi bka' chos mang du gsan par mdzad pa sogs zab rgyas

kyi chos 'khor rgya cher bskor ba dang / slar yang phyi lo chu mo yos kyi gnam lo gsar du 'char ba'i dpyid kyi dus su'ang dpal e wa~M chos ldan gyi bla brang thar pa rtser
rtsod pa'i dus kyi thams cad mkhyen pa 'jam pa'i dbyangs mkhyen rtse'i dbang po dang / gnas lnga rigs pa'i mkhas pa chen po 'jam pa'i dbyangs ngag dbang legs grub pa bcas
kyis gsol ba btab pa'i ngor/ gsung ngag rin po che lam 'bras slob bshad du grags pa'i smin grol cha lag dang bcas pa yongs su rdzogs pa lan cig stsal bar mdzad do/ /snga
lo sde dge chos rgyal chen po byams pa kun dga' sangs rgyas bstan pa'i rgyal mtshan pa zhi bar gshegs pa'i dgongs rdzogs bsgrub pa dang / mkhan rin po che rnal 'byor 'jam
dpal bzang po mdo khams su gdan drang pa'i slad du sde dge'i sku tshab dpon 'khor rnams 'byor bar brten/ rje 'di dgung grangs re brgyad pa chu yos hor zla lnga pa'i tshes
gsum nyin mkhan chen rdo rje 'chang rnal 'byor 'jam dpal bzang po dang / kun gzigs 'jam pa'i dbyangs mkhyen brtse'i dbang po ston 'khor rnams mdo khams su chibs bteg /lo
de'i mjug tu sa skya nas 'jam mgon khri chen rin po ches bka' nan stsal bar brten rje 'di sa skyar phebs/ 'jam mgon khri chen rin po che yab sras rnams su bka' chos rnams
thugs bzhed bzhin phul te e wa~M du phebs/ de phyin chad sa skyar phebs dgos tshul gyi bka' nan yang yang stsal rung / sku na mtho ba'i stabs kyis dgongs khrol nan cher
zhu bar mdzad de phyogs gang du'ang ma phebs par e wa~M rang du gtso bor thugs dam kho na bzhugs shing / bka'

chos stsal ba'i rim pa'ang / dgung grangs re dgu pa shing 'brug lor 'jam pa'i dbyangs ngag dbang legs grub pas gsol ba btab pa'i ngor/ grub chen a bha yas bkral ba'i rdo rje
phreng ba dge legs su byed pa'i dkyil 'khor gsum dang bcas pa rnams kyi dbang bskur ba dang / grub chen brgyad cu rtsa bzhi'i byin rlabs dang / blo sbyong don bdun ma'i
khrid dang / blo sbyong zhen pa bzhi bral gyi khrid dang / ngor chen dkon mchog lhun grub kyi bka' 'bum gyi lung dang bcas pa rnams dang / gzhan yang dbang dang rjes gnang
zur bka' 'ga' zhig dang / sgrub thabs brgya rtsa'i rjes su gnang ba rnams stsal/ dgung grangs bdun cu pa shing sbrul lor don du gnyer ba 'ga' zhig gi ngor/ kye rdo rje
bka' babs bzhi'i dbang dang / lam 'bras pod dmar ser gyi lung dang / blo sbyong glegs bam gyi lung la sogs pa stsal/ 'di lo mdo khams nas rje 'di'i dbon zhabs drung rin
po che 'jam dbyangs nam mkha' rgyal mtshan pa'ang e wa~M du phebs/ dbus gtsang thams cad du bsnyen bkur dang 'bul ba sogs gya nom pa mdzad/ dgung grangs don gcig pa me rta
lor/ bstan pa'i snang byed dam pa zhabs drung rin po che 'jam dbyangs nam mkha' rgyal mtshan pa'i dbus bdag cag rnams kyis gsol ba btab pa'i ngor/ gsung ngag rin po che
lam 'bras slob bshad kyi smin grol cha lag dang bcas pa yongs su rdzogs pa bka' drin chen pos stsal/ dgung grangs don gnyis pa me lug lo dang / don gsum pa sa sprel lo gnyis
su dbang dang rjes gnang zur bka' re zung las bka' chos che rigs ma stsal/ sa sprel lo mdo khams

nas mkhan chen rdo rje 'chang rnal 'byor 'jam dpal bzang po dang / 'jam pa'i dbyangs mkhyen brtse'i dbang po bcas kyang ris su med pa'i dgon khag so sor 'bul ba dang bsnyen
bkur gya nom pa mdzad bzhin pa'i sgo nas e wa~M du phebs/ dgung grangs don bzhi pa sa bya lor/ bdag cag rnams kyis gsol ba btab pa'i ngor/ nA ro mkha' spyod ma'i smin grol
yongs su rdzogs pa dang / dpal ldan don grub pa'i bka' 'bum gyi lung la sogs pa'i bka' chos 'ga' zhig stsal/ 'di lo zhabs drung dbon rin po che 'jam dbyangs nam mkha'
rgyal mtshan pa'ang mdo khams su phebs/ dgung grangs don lnga pa lcags khyi lor kun gzigs 'jam pa'i dbyangs mkhyen brtse'i dbang pos gsol ba btab pa'i ngor/ gshed dmar lha
lnga'i smin byed kyi dbang dang / grol byed spros med kyi khrid dang bcas pa dang / gzhan yang 'jigs byed lha bcu gsum ma'i dbang dang / rjes gnang zur bka' 'ga' zhig stsal/
dgung grangs don drug pa lcags phag lor lo snga ma'i nang nas mgul blo lta bus bsnyun yun cung zad ring zhing sku mdangs zhan par thar rtse rang nas kyang zhabs brtan
dang gsol sman gyi 'phrod bzhes sogs nar mar phul cing / lhag par kun gzigs bla ma 'jam dbyangs mkhyen brtse'i dbang pos yon sbyar te/ mkhas btsun grub pa'i gtsug rgyan
rdo rje 'dzin pa ngag dbang legs grub dpon slob rnams kyis sgrol dkar 'od zer drug sbrag gi sgrub mchod gnad smin mtha' rten dU rba'i sbyin sreg dang bcas pa mdzad de/
kun gzigs bla mas zhabs brtan 'bul mtshon dang lhan cig tshe rdzas phul skabs rje bla ma nyid kyang

dgyes nyams che zhing / mdangs rmi lam du rang re'i bla brang gi shar gyi rtsig rmangs 'di zhig la khad du snang ba sems mi bde ba'i nyams kyis gnyer pa mkhyen rab la 'di bcos
dgos tshul mol bas de ma thag las mi kha shas dang bcas rtsig pa sra brling zhig 'phral du grub song ba da ste lo shas brtan par 'dug snyam yid bde bar byung ba la dpags
na/ da res nad 'dis skyon mi 'dug cing / da dung lo shas 'tsho ba 'dra zhes bka' stsal ba ltar/ de 'phral sku khams rim gyis dwang ste sku'i gzi byin sngar bzhin rgyas
pa dang / bstan 'gro'i dpal du zhabs pad yun ring por 'tsho zhing gzhes pa'i dge mtshan mngon du gyur/ de skabs sde dge rgyal sras bla ma rin po che dbus gtsang gi phyogs
su bsnyen bkur stob bzhin pa'i sgo nas e wa~M du phebs/ des gsol ba btab pa ltar rje nyid kyis mkhan po dang / mkhan chen bla ma rnal 'byor 'jam dpal bzang pos las kyi
slob dpon mdzad de bdag cag la sogs pa dad pa'i dge 'dun grangs tshang ba'i dbus su rab tu byung zhing bsnyen par rdzogs pa dang / gsung ngag rin po che lam 'bras slob bshad
kyi smin grol cha lag yongs su rdzogs pa lan cig dang / dbang dang rjes gnang zur bka'i rigs kyang kha shas stsal/ de lo 'jam pa'i dbyangs mkhyen brtse'i dbang po'ang
sde dge dang lhan cig tu mdo khams su byon/ de nas bzung ste dgung grangs gya gnyis pa me sbrul lo'i bar gtso bor thugs dam kho na la gzhol bar mdzad cing / snga phyir
bdag gis gsol ba btab pa'i ngor/ rigs gsum spyi dang / 'phags pa bcu gcig zhal lha so bdun dang / gdugs dkar lha nyer bdun ma dang / srung ba lha lnga bcu rtsa gcig dang
/ 'jam

pa'i dbyangs a ra pa tsa lha lnga dang / phyag rdor 'chi 'joms dang / 'jigs byed rwa lugs lha dgu dang / gsang ba 'dus pa 'jam pa'i rdo rje dang / bde mchog nag po pa dang
/ kye rdo rje bka' babs bzhi rnams kyi dbang bskur ba dang / rjes gnang zur bka' 'ga' zhig dang / klu sgrub rgya mtshos mdzad pa'i lam 'bras slob bshad pod dang / ngag dbang
brtan rdor gyis mdzad pa'i lam 'bras tshogs bshad dang / mus chen bka' 'bum rnams kyi lung dang / khro bcu'i rjes gnang sngon du 'gro ba'i rdo rje brag rdzong ma'i phyi
khrid dang / mgon pod me 'bar ma dang / kha skong dang / snyan brgyud dang / yang skong dang / dud sol ma'i dpe bum rnams kyi lung rnams bka' drin chen po'i sgo nas stsal
ba dang / gzhan yang de skabs rnams su sku rten gsar bzhengs dang / thar rtse rang gi lha khang khag rnams la snga phyir rab tu gnas pa lan bzhi tsam mdzad pa dang /
nor bum dang / klu bum dang / sa bdag snying gter rnams kyi bum pa mang po tshul bzhin du bsgrubs par mdzad de/ yul phyogs so sor sba ba sogs bstan pa dang sems can gyi don
kho na las nam yang g.yel ba mi mnga' ba yin no/ /mgon khyod bsod nams spel ba'i slad/ /gtong ba'i sgo brgya dbye 'dis ci/ /gdod nas sbyin pa'i pha rol phyin/ /yongs su
rdzogs par byas min nam/ /'on te sems dpa' che rnams kyis/ /spyod tshul gzhan la slob pa'i phyir/ /snying po med pa'i nor rnams kyang / /snying po dam pa'i dpal la sbyar/
/rang nyid srid zhi thams cad kyi/ /mchod sdong mtshungs pa med brnyes kyang / /da dung rgyal ba'i bstan pa la/ /gus pa'i srid zhu ci yang mdzad/ /gdul bya'i blo gros
dang 'tsham par/ /chos kyi 'khor lo rab

bskor bas/ /ma dag pa yi 'jig rten kyang / /dag pa'i zhing khams bzhin du byas/ /'di na chos kyi bdud rtsi'i rgyun/ /'bebs par byed pa mang mod kyang / /khams dang bsam pa
bag nyal la/ /brtags te ston pa khyod 'dra su/ /de slad shes bya kun gzigs pa'i/ /nyi ma'i gnyen de 'di min nam/ /gzhan du thams cad mkhyen pa yi/ /chos smra 'di 'dra ji
ltar 'byung / /rang don byang chub brnyes bzhin du/ /zab mo'i lam la brtson pa sogs/ /'gro 'di thar par bkri ba'i slad/ /rgyal sras spyod tshul bsam mi khyab/ /nyes spyod
phra zhing phra ba yang / /gzod ma nyid nas spangs zin phyir/ /de slad khyod kyi phrin las kyis/ /rtag tu phun tshogs 'ba' zhig ster// //gnyis pa byang phyogs bod kyi rgyal
po gzhung sa dga' ldan pho brang pa chen pos chen por 'os pa'i mtshan dang yo byad kyis chen po'i go sar mnga' gsol nas rnam dkar gyi phrin las ji ltar mdzad pa'i tshul
ni/ sngon bod chos rgyal mes dbon rnams kyi sku dus nas bzung ste/ deng sang gi bar du brang ti'i gdung rabs rim byon thams cad kyis spyir sangs rgyas kyi bstan pa la
bya ba chen po byas shing / 'gro ba mang po phan pa dang bde ba'i lam la bkod pa dang / khyad par gzhung sa dga' ldan pho brang pa chen por yang rnam kun lhag bsam lhur len
gyis sri zhu gang che zhus dang zhu mu yin par ma zad/ snga ma shing yos lo dang / me 'brug lo gnyis su yid srubs kyis rgyud bskul ba'i pha rol gorSha nas bod chos ldan
gyi zhing khams su tshur rgol byung bar brten/ dmag 'khrugs gzhi che tsam byung ba'i skabs su'ang / rje 'di'i sku mched mdzod pa nor ldan shes rab bzang po gzhi rtse'i
rta khal mgo byed du bsko bzhag stsal bar yang dpon

'bangs spyi sger tshang mar phan thogs shin tu che bar byung ba dang / lhag par de skabs bod ljongs su 'khod pa'i 'byor ldan yod rigs la gzhungs nas dmag phogs kyi yod 'don
'gel bar mdzad gshis/ thar rtser yang bod dngul Tam srang phyed sum brgya skor dang / nas khal sum stong skor dang / ja mar sogs shin tu phon che ba 'bul dgos bka' phebs
byung ba rnams kyang gtsang 'bul zhus par brten/ de rnams kyi gzigs bzos bdag rkyen du thar rtser rang gi bla rabs rim can la sha 'dzin ni thig thi gu chi mkhan po zhes
pa'i cho lo dang / tham ka che ba gru bzhi dang / chung ba rgyun tham sgor mo dang / rta dar/ na bza'i skor dang / chibs par tog dang / ze khebs dang long khebs la sogs pa
mdor na mkhan chas cha tshang ba stsal ba dang / thar rtse rang gi bla ma sgar pa dang / tshong pa sogs stod smad lho byang gang du song yang ja khral dang la khral dang
thab khral gyis mtshon pa'i khral rigs che phra mtha' dag sprod mi dgos pa dang / bla gzhis rgya mtsho gling pa thar rtse rang la gtsang chod yin pa sogs kyi shel sbam
bcas legs par stsal bar mdzad mod/ 'on kyang bdag cag gi dpal ldan bla ma dam pa yon tan rin po che'i phung por gyur pa 'di dag bskal pa dpag tu med pa'i sngon rol nas srid
dang zhi ba'i mtha' la mi gnas pa'i khams gsum chos kyi rgyal po'i rgyal srid chen po bdag gir mdzad zin na'ang / skabs su bab pa'i gdul bya rnams kyi blo'i rim pa dang
bstun te mchog dman bar gsum gyi sprul pa sna tshogs pa'i sgo nas sems can gyi don mdzad par gor ma chag la/ rgyu mtshan de'i phyir na tshe 'di snang gi rnyed pa dang /
bkur sti

dang / go sa dang / thob thang sogs la ltos dgos pa min rung / re zhig 'jig rten tshu rol mthong ba rnams kyi snang tshul dang bstun te/ rje 'di dgung grangs brgyad cu gya
gnyis pa dang / mkhan rin po che rnal 'byor 'jam dpal bzang po dgung grangs drug cu re dgur son pa dmar ser can zhes pa me mo sbrul gyi lo'i sa ga zla ba'i dkar phyogs kyi
gral tshes lnga'i nyin/ ji ltar 'khor los sgyur ba'i rgyal po la rgyal srid rin po che rnam pa bdun gyis yongs su mnga' gsol ba ltar/ sku tshe brtan bzhugs kyi cho ga dang
'brel bar bshad ma thag pa'i mtshan dang / yo byad rnams dang / gzhan yang legs 'bul gyi tshogs dang bcas pa'i sgo nas bod gangs can gyi mkhan po che gras su yongs su
mnga' gsol bar gyur to/ de nas bzung ste dgung grangs gya drug tu phebs pa lcags bya lo'i bar gtso bor thugs dam kho na la gzhol bar mdzad/ skabs skabs su bde kye gsang
gsum gyi sgrub mchod rnams kyang zhag kha shas re gsung bar mdzad pa dang / sa skya nas gdung sras rin po che 'jam mgon phyogs kyi glang po'ang snga phyir lan gnyis tsam
phebs nas rje 'di las bka' chos 'ga' zhig gsan pa dang / bdag cag don gnyer rnams kyis gsol ba btab pa'i ngor jo bo lugs kyi sgrol ma nyer gcig dang / dpyal lugs phag mo
skor gsum gyi byin rlabs sogs dang / nye bar mkho ba'i lung 'ga' zhig dang bcas pa'i chos kyi bdud rtsi'ang ci rigs par stsol bar mdzad cing / mdor na sku na de tsam du son
kyang / sku gzugs kyi babs ha cang lci ba dang / thugs rab mi gsal ba sogs mi mnga' zhing / thugs dam sogs la lhod pa med pa ni

shin tu ngo mtshar ba'i gnas yin no/ /de ltar sku tshe rangs por dam pa'i chos 'chad pa dang / rtsod pa ni gdul bya rnams kyis ma rtogs pa dang / log par rtog pa'i the tshom
gyi drwa ba sel ba'i slad du 'di rnams ni 'thad la/ 'di dag ni mi 'thad pa'o/ /zhes rgyu mtshan dang bcas pas bka' stsal ba rnams yin la/ gsung rtsom ni gsang 'dus mi bskyod
pa'i cho ga nag 'gros ma dang / sde dge'i gzhi bdag 'bri gnyan gdong gi bsang mchod dang / khams phyogs kyi dgon sde 'ga' zhig gi bca' yig dang / zhal gdams dang /
gsol 'debs kyi skor re zung las rgya che rigs ma mdzad do/ /gzhan yang lo re bzhin cho 'phrul zla ba'i tshes gcig nas bco lnga'i bar nyin re bzhin spos/ mar me/ zhal zas
rnams brgya phrag re dang 'brel bar dge slong bco lnga skor gyis bla ma mchod pa dang / gnas brtan cho ga dang / sgrol ma maNDal bzhi pa'i cho ga sogs gsung ba dang / rgyun
du'ang nya stong tshes brgyad phal che bar brgya mchod re dang bcas te dge slong nyung shas res bla ma mchod pa sogs gsung ba dang / yang rje 'di sku mched rnams nas lo
re bzhin dge slong bco lnga skor gyis rgyal ba'i bka' 'gyur rin po che gsung sgrogs tshar re ma chag par mdzad pa dang / dus dus su zhabs brtan rim gro'i rigs kyang shin
tu rgya che ba sgrub pa dang / sngar bsnyen bkur zhu ba ma byung ba'i dgon sde 'ga' zhig la'ang mang ja'i bsnyen bkur sogs stsal ba dang / bal yul gyi mchod rten dang /
lha ldan gyi jo shAka rnam gnyis bcas kyi mdun du'ang snga phyir mchod 'bul yang yang bskur bar mdzad pa dang / mkhan rin po che rnal 'byor 'jam dpal

bzang pos e waM pa'i mkhan sa zhal 'dzin gnang ba'i skabs/ thar rtse nas gtsug lag gi tshogs 'bol yongs su rdzogs pa gsar bzos dang / de'i steng gi grum rtse'i gral gdan rnams
gsar sbyor mdzad par yang rin chen gnyis pa rdo tshad mang du song ba dang / gtsug lag khang du gos chen bzang bsgrigs kyi rten khebs nyer lnga dang / bla gzhung g.yab
chen du mkhan slob zur bzhi dang bcas pa'i snam sbyar nang gos las grub pa sogs sbyor 'jags stsal ba dang / rje 'di sku mched gnyis kyi dgongs bzhed dang / de'i phrin las
kyi gdugs dkar gyen du 'degs pa mdzod pa nor ldan shes rab bzang po pas gtso byas te/ e wa~M pa'i bla khag thams cad thun mong gi sgo nas bla brang gzhung gi g.yab chen
gyi skor la nyams gsos dang / de rjes ngor chen gyi dgongs rdzogs su bzhengs pa'i bde gshegs mchod rten brgyad kyi gtso byas pa'i mchod rten rnams la nyams gso dang / thog
g.yab gsar du brje ba dang / de rjes lam 'bras lha khang dang / dngul gdung lha khang steng shod rnams la nyams gso rnams phul du phyin par mdzad cing / de'i tshe'ang
g.yab chen gyi nyams gso'i skabs thar rtser rang gi gzhung sger ltos pa dang bcas pa'i zhal 'debs byas rigs thams cad bsdoms pas bod dngul rdo tshad sum cu so gcig tsam
zin pa dang / mchod rten gyi nyams gso'i skabs rje 'dis bod dngul Tam srang brgya zhal 'debs su stsal ba dang / dus phyis bdag gis e wa~M pa'i mkhan sa'i las khur gzung skabs
kyang / e wa~M pa'i bla khag thams cad thun mong gis 'dus tshogs kyi tshogs khro gnyis gsar bzos dang / rnying pa gnyis la nyams gsos mdzad cing / thar rtse sger nas
tshogs khro gcig gsar

bzos kyis sbyor 'jags mdzad song bar 'gro dron thams can zhib tu brtsis pas tshogs khro gcig la bod dngul rdo tshad bco brgyad tsam zin song ba dang / de lta bu'i tshogs khro
sbyor 'jags mdzad pa'i nyin/ gtsug lag khang du dkon mchog gi rten gyi drung du brgya mchod rnam lnga dang / gos chen gyi bla bre khyad par du 'phags pa gcig gsar sbyor
stsal ba dang 'brel bar 'dus tshogs rin po cher bla ma mchod pa'i cho ga btsugs te bsnyen bkur gya nom pa dang / phyag 'gyed dge 'dun brgyad re la ljon ja zhabs bcu sbag
re dang / de'i steng du tshab ra'i dar 'gyed la sogs pa mdor na sems med rnams kyang dge ba la rjes su yi rang ba snyam byed pa mdzad pa dang / gzhan yang mdzod pa nor
ldan shes rab bzang pos bstan 'gror phan du re ba'i lhag bsam bzang pos ngal ba khyad du bsad de gzhungs chen por snga phyir snyan sbron yang yang phul te/ ngor bla brang
gzhung nas lo re bzhin tsher chen rtswa bogs gser mgur zho lnga dang / ja'u si sbag gcig chag med du sprod dgos pa rtsa chag tu song ba dang / yang bla brang gzhung nas
lha khang rgyab kyi rten bogs lo re skor ltar gyi Tam lnga bcu re dang / lo re rten ltar gyi Tam nyer lnga re spel ma'i tshul gyis ma chag par sprod dgos pa da phyin rtsa
chag tu song ba dang / yang bla khag lnga spyi 'thus nas/ gal te gser gling pa'i rgya shing rngod gsum dang / gwa khral dang / lam thog pa rdzong sogs khral 'khri yongs
bsdoms dngul Tam srang zhe lnga re'i rtsis tsam lo re bzhin ma chag par sprod dgos pa rtsa chag tu song ba dang / yang ngor pa'i chos gzhis srad chu bzang bar bar skabs zhig
nas bcu gnyis chag dod ces

ba'i khral lo bcu gnyis re'i mtshams nas Tam srang zhe lnga re sprod dgos byung 'dug pa rtsa chag tu song ba dang / yang srad chu bzang sar pa cha rkang bdun gyi khral 'khri
rgya shing rdod gsum sogs ma chad par sgrub mu la sum zur re de snga lo mang por chag pa dang / yang srad chu bzang pas gwa khral Tam srang nyer lnga re lo re bzhin chag
med du sprod dgos pa la/ da phyin lo re bzhin Tam srang gsum re las sprad mi dgos pa dang / yang e wa~M bla brang gzhung du sbra dud rkang gsum las med pa la/ bar skabs
zhig nas de'i steng spra dud rkang gnyis kyi khral 'khri byung 'dug pa'i nang nas/ sbra dud rkang gcig gi khral 'khri rtsa chag tu song ba dang / sbra dud rkang gcig gi
tshab tu thar rtser rang gi khang zhing 'dzal zer ba de bcug pa sogs e wa~M bla brang gzhung dang / de'i chos gzhis mi ser bcas la phan sleb shin tu che bar byung ba dang
/ khyad par tshe 'dir snang gi bya gzhag dang stobs 'byor tsam gyis sangs rgyas kyi bstan pa la bya ba byed nus pa ma yin te/ sangs rgyas kyi bstan pa zhes pa'i ming gi
gdags gzhi ni dam pa'i chos bshad pa dang sgrub pa kho na yin la/ bshad sgrub med pa'i yul phyogs la dgon pa zhes ming du gdags kyang don la grong pa dang khyad par ci'ang
med pas snying yod rnams kyis sangs rgyas kyi bstan pa 'phel ba dang / rang nyid kyang 'khor ba dang ngan song gi g.yang sar mi lhung ba'i ched du bshad pa dang sgrub pa
la rtse gcig tu brtson par bya dgos pa yin la/ de'ang thog mar bshad pa la ma brten par sgrub pa mi 'byung bas na/ slob dpon mkhas pa rnams kyis 'chad rtsod rtsom gsum
la 'bad pa dang / slob ma rnams kyis kyang sngon du thos bsam la 'bad pa ni med du mi rung ba'i bstan pa'i gzhi chen po

yin par brten/ bdag cag gi dpal ldan bla ma dam pa nges pa don gyi rdo rje 'chang chen po 'dis kyang sa ngor gyi phyogs su phyi rig pa'i gnas dang / nang mdo rgyud kun la 'chad
nyan mthar phyin pa zhig byung na ci ma rung snyam du dgongs shing / de'ang sa ngor gyi phyogs su phyi nang gi rig gnas kun la 'chad rtsod rtsom gsum tshul bzhin du
bgyid par nus pa'i mkhas pa su'ang ma mchis par brten/ 'dzam gling bsod nams kyis mgron du khug pa'i mchog gi sprul pa'i sku rin po che nges pa don gyi thams cad mkhyen pa
'jam pa'i dbyangs mkhyen brtse'i dbang po 'di nyid thar rtse rang la sger chod du stsal thub par sde dge chos rgyal chen por snyan sbron phul ba na/ des kyang dgyes bzhin
pa'i sgo nas stsal zhing / de lta bu'i 'jam mgon mkhyen brtse'i dbang po 'di nyid ni sangs rgyas dang byang chub sems dpa' thams cad kyi mkhyen brtse nus gsum gcig tu
bsdus te snyigs dus kyi bstan 'gro'i mgon du bsam bzhin du sku'i skye ba bzhes pa'am/ rnam pa gcig tu na rje btsun 'jam pa'i dbyangs kyi rnam par 'phrul par gdon mi za ste/
rtsod bral dus bab kyi gter ston chen po mchog gyur bde chen gling pa'i zab gter las kyang chos rgyal khri srong lde'u btsan gyi rnam 'phrul du bshad pa dang / yang bdag
gi bla ma rtsod dus kyi kun mkhyen bu ston gnyis pa rdo rje 'chang rin chen blo gsal bstan skyong gis mdzad pa'i 'khrungs rabs gsol 'debs las ni gnas gsar pa 'jam mgon
mkhyen brtse'i dbang phyug gi rnam 'phrul byams pa nam mkha' 'chi med dang / 'jam pa'i dbyangs mkhyen brtse'i dbang po 'di gnyis ka yin par bshad la/ 'di'ang rdo rje'i bka'
nges pa'i gtan tshigs dang bcas

pa zhig ste/ rig 'dzin yongs 'dus kyi chos bdag lung bstan sogs su gnas gsar ba mkhyen brtse'i dbang phyug chos rgyal khri srong lde'u btsan gyi rnam 'khrul yin par bshad pa
dang / yang las 'phro gling pas ni lang gro'i rnam 'phrul du bshad cing / don 'di dag la brten nas rgyal mchog lnga pa rin po ches kyang thog ma'i sprul gzhi ni 'jam pa'i
dbyangs yin la/ de nas shA ri'i bu/ chos rgyal khri srong lde'u btsan/ lang gro dkon mchog 'byung gnas sogs yin par bshad do/ /gang ltar yang sa la gnas pa'i byang chub
sems dpa' chen po rnams ni 'bad med lhun gyis grub pa'i phrin las kyis sems can gyi don rgyun mi 'chad pa kho na las/ tshe 'di'i snang shas la ltos dgos pa min na'ang /
re zhig byams pa nam mkha' 'chi med dang thugs rgyud gcig par bzung ste/ thar rtse rang gi zhabs drung du mnga' gsol bar mdzad cing / de lta bu'i rje btsun bla ma 'jam pa'i
dbyangs mkhyen brtse'i dbang po des kyang 'chad pa dang / rtsod pa dang / rtsom pa la sogs pa'i sgo nas brtse chen snying po'i zhabs kyi ring lugs mtha' dag shin tu dar
zhing rgyas par mdzad pa dang / gzhan yang gsang sngags snga 'gyur ba dang / jo bo bka' gdams pa dang / dwags po bka' brgyud pa dang / shangs pa bka' brgyud pa dang /
zhi byed kyi skor dang / bu lugs dang / jo nang dang / bo dong pa la sogs pa ris su med pa'i chos tshul mtha' dag dar rgyas su mdzad pa dang / khyad par de dag gi nang gses
chos rgyun shin tu phra ba mar me snum zad lta bur gyur pa ji snyed mchis pa thams cad kyang nyams pa gsos te slar yang dbyar mtsho ltar spel ba dang / rje btsun sa skya
pa nas brgyud pa gtso bor gyur

pa'i man ngag thor bu'i skor mtha' dag kyang rgyun mi nus pa'i ched du phyogs gcig tu bsgrigs par mdzad pa'i sgrub thabs kun las btus pa puu sta ka brgyad tsam bzhugs pa thams
cad kyang deng skabs spar du spel bzhin pa'i skabs dang / o rgyan chen pos chos bdag tu ji ltar lung bstan pa bzhin du rtsod bral dus bab kyi gter ston chen po mchog
gyur bde chen gling pas spyan drangs pa'i zab chos rnams kyang phyogs thams cad du dar zhing rgyas par mdzad pa dang / snga na med pa'i rten gsum ngo mtshar can bsam gyis
mi khyab pa bzhengs pa sogs mdor na phrin las nam mkha' dang mnyam zhing ris su med pa'i bstan pa'i srog shing gcig pur gyur pa yin no/ /yang gnas lnga rig pa'i mkhas pa
chen po 'jam pa'i dbyangs ngag dbang legs grub bam/ mtshan gzhan ngag dbang blo gros snying po gzhan phan mtha' yas pa'i 'od zer zhes yongs su grags pa 'di nyid kyang sku
na chung ngu'i dus nas mdo rgyud mtha' dag la mkhyen pa'i spyan ras gsal bar gyur na'ang / bsten par bya ba'i slob dpon mkhas pa su'ang ma bzhugs par brten phyi rig pa'i
gnas la sbyangs pa mdzad pa zhig ma byung la/ phyis su bcu phrag rig pa'i ma hA paNDi ta 'jam pa'i dbyangs mkhyen brtse'i dbang po e wa~M du phebs pa na/ bdag cag gi dpal
ldan bla ma dam pa 'dis/ da ni khyed kyis kyang phyi rig pa'i gnas la sbyangs pa mthar phyin pa mdzod cig ces bskul ba na/ des kyang de bzhin du mdzad de phyis gnas lnga
rig pa'i ma hA paNDi ta chen por gyur la/ slar yang de'i phrin las kyi rgyun gong nas gong du 'phel ba'i slad du thar rtse rang gi zhabs drung du mnga' gsol bar mdzad
cing / de lta bu'i mkhas pa chen po des kyang

ngor lugs dkyil 'khor bdun la sogs pa'i cho ga mang po nag 'gros su mdzad de spar du spel ba dang / dge 'dun gyi sde chen po gsar du btsugs te 'jam dbyangs sa skya pa'i rang
lugs gsal bar byed pa'i sdom gsum gyi bstan bcos gtsos legs bshad ji snyed spel ba dang bcas bshad sgrub kyi rgyun 'dzugs pa sogs dpal sa skya pa chen po'i bstan pa'i srog
shing gcig pur gyur te phrin las nam mkha' dang mnyam par gyur ro/ /de lta bu'i mkhas pa chen po rnam pa gnyis kyis dpal sa skya pa'i bstan pa rin po che dar zhing rgyas
par mdzad pa'ang bdag cag gi dpal ldan bla ma dam pa nges pa don gyi rdo rje 'chang chen po 'di'i phrin las kyi rgyun las byung ba yin par shes par bya'o/ /gzod nas de
bzhin gshegs kun gyis/ /srid zhi'i bla mar dbang bskur ba/ /gang de slar yang gzengs bstod pa'i/ /'gro 'di'i blo gros shin tu 'khrul/ /'on te tshur mthong mgu ba'i slad/
/chen po'i go sar mnga' gsol ba/ /de dag kun gyi blo de yang / /khyod kyi rnam 'phrul las gzhan ci/ /e ma che rgu'i gtsug tor rtser/ /zhabs kyi chu skyes nyer bkod pa/
/bde 'byung gtsug na mdzes pa yi/ /zla shel bzhin du rnam par mdzes/ /de lta'i ngo mtshar nyin byed kyis/ /byis blo'i padmo rgyas gyur kyang / /dpyod ldan rnams ni de tsam
du/ /ya mtshan kunda bzhad ma lags/ /khyod kyi 'byor pa mi zad pas/ /snyigs ma'i rgud pa kun 'phrogs te/ /rdzogs ldan lta bur bgyis pa 'dis/ /byed po'ang pham par byas
kyis dogs/ /de ltar mod kyi rgyal sras rnams/ /rang gi spyod tshul spyod pa la/ /ha cang mtshar du brtsi ba yi/ /blo de byis pa yin snyam bgyid/ /rgyal

rnams rang gi bstan pa la/ /btang snyoms mdzad pa'i dus mtha' 'dir/ /khyod kyi phrin las shing rta yis/ /mkhas pa'i nyi gzhon rnam par drangs/ /de lta'i smra ba mchog rnams
kyis/ /thub bstan nyin bzhin spel ba ni/ /rkang gnyis gtso bo 'jig rten 'dir/ /byon pa'i dus la 'gran par bzhin/ /de slad mgon khyod yon tan la/ /rgyal dang khyad par ma
mchis kyang / /snyigs dus bstan pa spel ba la/ /rgyal ba las kyang lhag par mthong / /khyod kyi thun mong ma yin pa'i/ /ngo mtshar rmad byung khab len gyis/ /mkhas rnams
yid kyi lcags phye ni/ /lan cig min par kun tu sdud// //spyi don lnga pa chos kyi 'khor lo bskor ba'i grub 'bras bstan 'dzin gyi slob ma ji tsam byung ba'i tshul ni/ snyigs
dus kyi thams cad mkhyen pa 'jam pa'i dbyangs mkhyen brtse'i dbang po'i zhal snga nas mdzad pa'i rnam thar gsol 'debs las/ yongs rdzogs bstan pa'i mnga' bdag thams cad
mkhyen/ /dpal ldan sa skya'i 'jam mgon yab sras sogs/ /gangs can mkhas grub kun gyis phyag byas shing / /gsung gi bdud rtsi gzhes la gsol ba 'debs/ /zhes gsungs pa ltar/
dam pa 'dis ni zang zing la mi blta ba'i byams pa dang / 'khor ba las sgrol 'dod kyi snying rje chen pos kun nas bslangs te/ ji skad du/ mdo ting 'dzin rgyal po las/ 'phral
du brjod par mi bya yi/ /snod la brtag pa byas nas bya/ /gal te snod ni shes gyur na/ /gsol ma btab kyang bshad par bya/ /'khor ni mang po 'khod nang du/ /gal te ngang
tshul ngan mthong na/ /khyod kyis yo byad bsnyungs mi bshad/ /

sbyin pa'i bsngags pa brjod par bya/ /gal te 'dod pa chung zhig ste/ /tshul khrims dag par gnas yin na/ /khyod kyis byams pa'i sems bskyed la/ /yo byad bsnyungs ba'i gtam gyis
shig /gal te sdig 'dod chung gyur cing / /tshul khrims ldan pa mang gyur la/ /gnyen po rnyed pa de yi tshe/ /tshul khrims bsngags pa brjod par bya/ /zhes sogs gsungs
pa ltar gdul bya rang rang gi snod dang bstun te ngal ba dang dub pa'i rnam pa cung zad kyang mi mnga' bar gong du ji skad bshad pa ltar gyi gsung ngag rin po che lam 'bras
tshogs bshad tshar bcu dang / slob bshad tshar drug ste bcu drug dang / rdo rje phreng ba'i dbang tshar gnyis/ kye rdor bka' babs bzhi'i dbang tshar drug la sogs pa mdor
na rje rang gis gang gsan pa'i zab pa dang rgya che ba'i chos mtha' dag lan grangs mang po'i bar du stsol bar mdzad pa la brten/ zhal slob kyang stod mnga' ris skor gsum/
bar dbus gtsang ru bzhi/ smad mdo khams sgang drug rnams nas gdul bya skal ba dang ldan pa sprin bzhin du 'dus pa rnams re re nas smos kyis mi lang mod/ mdor bsdu ba'i
dbang du byas te brjod na/ gangs ljongs skye rgu'i skyabs gcig sa skya 'khon gyi gdung brgyud du 'khrungs pa lnga/ rgyal bas lung gis bsngags pa'i ngor chen rdo rje 'chang
chen po'i chos kyi khri la zhabs sen rnam par bkod pa drug /'jig rten gyi khams na 'gran zla dang bral ba'i mkhas pa chen po 'dzam gling mdzes par byed pa'i rgyan lnga/
kun mkhyen e wa~M pa chen po'i ring lugs 'dzin skyong spel gsum byed pa la rab tu chas pa'i zhabs drung rnam pa brgyad/ bstan pa stobs kyis 'dzin pa'i chos rgyal chen
po yab sras bzhi

gtso bor gyur pa'i rgyal rigs du ma/ stobs dang 'byor pas sgeg pa'i mi chen du rlom pa mang po/ rgyal po'i bla'i mchod gnas su mnga' gsol zhing zab rgyas kyi chos tshul ston
pa bdun/ 'chad rtsod rtsom gsum la dbang 'byor pa'i bshes gnyen lung rig smra ba drug /dgon sde so so'i mkhan po dang slob dpon dang sprul sku dang chos rje'i rigs mang
po/ rtse gcig tu sgrub pa'i rgyal mtshan 'dzin pa'i rnal 'byor pa mang po/ sdom pa gsum char gyi bka' drin rdzogs par nos pa'i slob ma sum stong tsam/ chos 'brel tsam zhus
pa'i slob ma grangs las 'das pa rnams su yod pa las/ dang po gangs ljongs skye rgu'i skyabs gcig sa skya 'khon gyi gdung brgyud du 'khrungs pa lnga ni/ mkhas dang grub
pa'i gtsug rgyan yab rje grub pa'i dbang phyug ngag dbang kun dga' bkra shis mthu stobs bstan 'dzin bzang po/ mtha' klas bstan 'gro'i dpa' mgon 'jam dpal ngur smrig 'dzin
pa mgon po 'dis dbang re zung las bka' chos che rigs ma gsan dngos grub dpal 'bar/ gter ston mchog gyur bde chen gling pa'i zab gter las sna nam rdo rje bdud 'joms kyi
rnam 'phrul du lung bstan pa'i sngags 'chang bla ma khri chen thams cad mkhyen pa ngag dbang bkra shis rin chen theg mchog bstan pa'i rgyal mtshan/ smin grol gdams pa rgya
mtsho'i gter gyur sngags 'chang ngag dbang kun dga' bsod nams/ 'jam dpal ngur smrig rnam rol gdung sras phyogs kyi glang po dang lnga'o/ /gnyis pa rgyal bas lung gis bsngags
pa'i ngor chen rdo rje 'chang chen po'i chos kyi khri la zhabs sen rnam par bkod pa drug ni/

bdag cag gi dpal ldan bla ma dam pa nges pa don gyi rdo rje 'chang chen po mtshan brjod par dka' ba don gyi slad du mtshan nas smos na grub pa'i 'khor los sgyur ba rnal 'byor
'jam dpal bzang po'i zhal snga nas dang / rgyud sde'i rgya mtsho'i mnga' bdag khang sar mkhan rin po che ngag dbang blo gros bzang po pa dang / 'di gnyis kyis kye rdor
rgyu lam gyi dbang tsam las bka' chos che rigs ma gsan de'i sku'i dbon po gzhan phan byang chub sems kyis 'gro ba rnams smin grol la 'god pa mkhan rin po che ngag dbang
blo gros bstan 'dzin pa dang / shin tu lkog gyur gyi chos rnams kyang mngon shes kyi me long dwangs pa'i ngos su shar ba phan khang mkhan rin po che kun dga' bstan pa'i blo
gros pa dang / lung rigs smra ba'i dbang phyug khang sar mkhan rin po che ngag dbang bsod nams rgyal mtshan pa dang / da lta chos kyi khril zhabs sen rnam par bkod pa'i
khang gsar mkhan chen rin po che 'jam dbyangs shes rab rgya mtsho pa dang drug go /gsum pa 'jig rten gyi khams 'dir 'gran zla dang bral ba'i mkhas pa chen po 'dzam gling
mdzes par byed pa'i rgyan lnga ni/ mchog tu gyur pa nyi ma lta bu gcig dang / zla ba lta bu bzhi ste lnga las/ dang po ni rje btsun 'jam pa'i dbyangs mi'i srid pa 'dzin
pa snyigs dus kyi thams cad mkhyen pa 'dzam gling byang phyogs kyi thub dbang gnyis pa lta bur gyur pa 'jam pa'i dbyangs mkhyen brtse'i dbang po'i zhal snga nas so/ /gnyis
pa zla ba lta bu bzhi ni/ rtsod dus kyi kun mkhyen bu ston rin po che dang / de nyid kyi rnam par 'phrul pa rdo rje 'chang tshar pa chos kyi rje sogs slar yang rang nyid
kyi bstan pa spel ba la bsam bzhin du sku'i skye ba bzhes pa mkhas dang grub pa gnyis

char gyi yon tan phul du son pa rdo rje 'chang rin chen blo gsal bstan skyong dpal bzang po'i zhal snga nas dang / brtse chen snying po'i zhabs kyi ring lugs 'dzin skyong spel
gsum byed pa la kun mkhyen e wa~M pa nyid dang rnam dbyer med pa'i gnas lnga rig pa'i mkhas pa chen po 'jam pa'i dbyangs ngag dbang legs grub bam mtshan gzhan ngag dbang
blo gros snying po gzhan la phan pa mtha' yas pa'i 'od zer du grags pa'i zhal snga nas dang / zhwa ser gyi cod pan 'dzin pa rnams kyi gtsug gi nor bu lta bur gyur pa
a mdo bkra shis 'khyil gyi brag dgon zhabs drung rin po che bcu phrag rig pa'i ma hA paNDi ta chen po dkon mchog bstan pa rab rgyas kyi zhal snga nas dang / mnyam med ri
bo dge ldan pa chen po'i bstan pa'i snang byed mtshungs zla dang bral ba lnga rig smra ba'i dbang po sog po don grub rgyal mtshan pa rnams so/ /dus 'di tsam na mkhas pa chen
po de dag gi phrin las kyis bod dang bod chen po'i ljongs thams cad mdzes par byas pa yin no/ /bzhi pa kun mkhyen e wa~M pa chen po'i ring lugs 'dzin skyong spel gsum
byed pa la rab tu chas pa'i zhabs drung rnam pa brgyad ni/ rje 'di'i sku'i dbon po mkhas btsun bzang gsum gyi yon tan bsam las 'das pa bdag cag gi dpal ldan bla ma dam pa
zhabs drung rin po che 'jam dbyangs nam mkha' rgyal mtshan pa dang / dpal brtse ba chen po'i sku zhang shar pa'i rigs su sku 'khrungs pa'i klu ldings zhabs drung rin po
che ngag dbang ye shes rgyal mtshan pa dang / de'i sku'i dbon po mdo sngags bstan pa'i snang byed klu lding zhabs drung rin po che shes rab chos kyi rgyal mtshan pa dang
/ de'i sku mched lung rtogs yon tan rgya mtsho'i bdag

nyid zhabs drung rin po che byams pa tshul khrims phun tshogs pa dang / mkhyen brtse nus pa'i gter mnga' phan khang zhabs drung rin po che dpal ldan blo gros rgyal mtshan pa
dang / zhwa lu sku zhang gi rigs su sku 'khrungs pa'i khang sar zhabs drung rin po che ngag dbang blo gros snying po pa dang / rje rang gi snag dbon thar rtse zhabs drung
ngag gi dbang phyug 'jam dbyangs rin chen rdo rje pa dang / mkhyen pa'i spyan ras bkra ba gdong tshang zhabs drung rin po che rnams so/ /lnga pa bstan pa stobs kyis 'dzin
pa'i chos rgyal chen po yab sras bzhi la sogs pa ni/ gsung rab mang po'i pha rol tu son cing 'chad rtsod rtsom gsum dang stobs kyi sgo nas bstan pa 'dzin pa sde dge chos
rgyal chen po tshe dbang rdo rje rig 'dzin pa'am phyis rab tu byung ba'i mtshan byams pa kun dga' sangs rgyas bstan pa'i rgyal mtshan pa dang / de'i lha sras che ba chos
rgyal byang chub sems dpa' chen po dam tshig rdo rje tshe ring rnam rgyal ba dang / lha sras bar pa rgya chen chos kyi spyan ldan byams pa kun dga' 'jam dpal phan bde'i
snying po pa dang / lha sras chung ba mkhyen rab kyi me tog bkra ba tshe dbang rdo rje dgra 'dul ba ste bzhi dang / snga 'gyur rnying ma'i bstan 'dzin chen po gling zhal
ngo rje drung par grags pas kyang gus 'dud bsnyen bkur bla na med pa dang bcas rgyud sde'i dbang bskur 'ga' zhig ched du gsan pa dang / gzhan yang bka' chos kyi 'brel
pa tsam thob pa'i gling tshang la sogs pa rgyal rigs su gtogs pa shin tu mang ngo / /drug pa mi chen du gtogs pa ni/ mda' dpon chen po tsha rong pa yab sras gnyis dang /
mda' dpon rin spungs pas gtso byas pa'i dbus gtsang gi ljongs su 'khod pa'i mi chen mang po dang / sde dge chos

rgyal chen po'i bka'i blon chen rnams dang / phyag mdzod la sogs pa dang / gzhan yang khams phyogs kyi sga stod dang / rag shul dang / hor pa sogs kyi dpon khag dang / go 'jo
sde pa khag sogs mi chen phal che bas rje 'di'i zhabs la ma btud pa cher med pa yin no/ /bdun pa rgyal po'i bla'i mchod gnas su mnga' gsol zhing zab rgyas kyi chos tshul
ston pa bdun ni/ 'jam dbyangs gong ma chen po'i mchod gnas lcang skya thams cad mkhyen pa sogs ris su med pa'i grub mtha' yongs kyi gtsug gi nor buu lta bur gyur cing
'chad rtsod rtsom gsum la dbang bsgyur ba'i khro shul bla ma ngag dbang smin grol rgya mtsho pa dang / smin grol gdams pa'i gter mdzod bla ma ngag dbang chos 'byor pa dang
/ yi dam gyi lha mang po'i bsnyen sgrub pha mthar son pa grub mchog ngag dbang rin chen pa dang / grub pa mchog gi ded dpon bla ma dpal ldan phrin las pa dang / mkhas dang
grub pa'i gtsug rgyan bla ma dge 'dun rgya mtsho pa dang / snyan brgyud rgya mtsho'i mnga' bdag bla ma ngag dbang bzang po pa dang / nyams dang rtogs pa'i dbang phyug
bla ma 'jam dbyangs blo gsal rnams so/ /brgyad pa bshes gnyen lung rig smra ba bdun ni/ rab 'byams mdo rgyud rgya mtsho'i pha rol tu son cing 'chad rtsod rtsom gsum la thogs
pa med pa'i mkhas pa chen po shar bla ma kun dga' dpal ldan/ phun tshogs gling gi mkhan po lung rig smra ba bka' chen blo bzang dge legs kun khyab/ lnga rig smra ba'i
dbang po sde gzhung bla ma blo gros dbang phyug /lung rig smra ba klog pa ba shes rab rgya mtsho/ rgya chen chos kyi spyan ldan bla ma bstan pa dar rgyas/ mkhas btsun bzang
po'i gter gyur phan bde bzang po/

mkhas pa'i dbang po 'jam dbyangs yon tan mtha' yas rnams so/ /dgu pa dgon sde so so'i mkhan po dang slob dpon dang sprul sku dang chos rje'i rigs ni/ bzhad thub bstan yangs
pa can gyi mkhan po dang / rgyal rtse gur pa mkhan po sogs mkhan po'i rigs du ma dang / e wa~M nas khang ser dpon slob 'jam dbyangs grags pa dang / dpon slob ngag dbang
dge legs pa dang / dpon slob nam mkha' rgyal mtshan pa dang / 'bras yul skyed tshal gyi slob dpon dkon mchog chos 'phel sogs slob dpon gyi rigs su gtogs pa shin tu mang po
dang / khams phyogs kyi sa dgon yod do cog gi sprul sku che phra ji snyed cig bzhugs pa rnams dang / sde dge'i shar nub kyi bla ma snga phyir byon pa rnams dang / lhun
grub steng gi dgon dpon ye shes dpal ldan pa/ gling dpon po'i zhal ngo mgo zi drung pa dang / sga stod bra'u dpon bla sogs mdor na khams phyogs kyi sa dgon yod do cog gi
dgon dpon dang / slob dpon dang / dbu mdzad la sogs pa ni re re nas smos kyis mi lang ngo / /bcu pa rtse gcig tu sgrub pa'i rgyal mtshan 'dzin pa'i rnal 'byor pa ni/ sde
dge chos rgyal chen po'i mnga' zhabs su 'khod pa'i tshe 'di blos btang gi rnal 'byor pa ji snyed cig bzhugs pa rnams dang / sga stod kyi phyogs su'ang rtse gcig sgrub pa'i
rgyal mtshan 'dzin pas nyams rtogs gong 'phel du gyur pa mkha' spyod grub pa'i dbang phyug chen po skye rgu dgon gyi mtshams pa ngag dbang bsam gtan pa dang / nyams dang
rtogs pa'i dbang phyug grub pa'i 'khor los sgyur ba seng rtse kun dga' dpal 'byor pa dang / mang du thos shing sgrub pa'i rgyal mtshan 'dzin pa grub pa mchog gi

ded dpon 'khor lo gsum gyi phrin las rmad du byung ba khri 'du skal bzang dgon gyi snang rtse ri khrod du bzhugs pa'i rdo rje 'dzin pa kun dga' chos dbang sogs rnal 'byor pa
shin tu mang po dang / gzhan yang gling tshang dang / hor khog dang / li thang sogs su bzhugs pa'i rnal 'byor pa du ma dang / e wa~M rang du'ang spong ba pa phrin las rab
rgyas dang / 'jam dpal bstan 'dzin dang / bsod nams bzang po sogs snga phyir rje 'di'i zhal slob kyi mtshams pa shin tu mang ngo / /bcu gcig pa sdom pa gsum char gyi bka'
drin rdzogs par nos pa'i slob ma ni/ rje 'di e wa~M pa'i chos kyi khri la lo bcu bzhugs pa'i skabs/ lo re bzhin sdom pa gsum char gyi bka' drin rdzogs par nos pa'i slob
ma mang dus sum brgya tsam dang / 'bring gi dus phyed sum brgya skor dang / nyung dus kyang nyis brgya re 'ong bar snang la/ gzhan yang snga phyir khams su phebs skabs
dang bod du bzhugs skabs kyi slob ma byung ba thams cad bsdoms pas sum stong zin pa tsam yod par mngon no/ /bcu gnyis pa chos 'brel tsam thob pa'i slob ma ni/ mdo khams
sde dge'i phyogs kyi kar rnying gi bstan 'dzin skyes bu mkhas grub du mas mtshon te/ stod mnga' ris nas smad rgya mtshams la thug gi bar bgrang ba las 'das pa yin no/ /snyigs
dus bstan 'gro'i dpal nyid du/ /mi yi srid pa legs bzung ste/ /phrin las kun gsal dang mnyam pas/ /thub bstan dbyar gyi mtsho bzhin spel/ /des kyang khyod thugs ku mud
gnyen/ /tshim pa'i cha shas ma rdzogs par/ /slar yang 'khor ba ma stong bar/ /de srid bstan pa spel ba'i slad/ /khyod gsung dbyar gyi dpal mo yis/ /

skyed bsrings dam pa'i me tog ni/ /bsngags 'os dri bsung ring 'thul bas/ /phyogs rnams thams cad dog por byas/ /de tshe bshad dang sgrub pa yis/ /srid zhi'i khyon kun 'gengs
pa dang / /lhan cig nying slob mkhas dang grub/ /sa chen rdul dang mnyam par sprul/ /de slad dngos dang brgyud pa yi/ /bka' drin gzhal bar dka' ba 'di/ /theg dka'i dogs
pas nor 'dzin khyon/ /rnam pa drug tu 'dar ba snyam/ /e ma mgon khyod yon tan la/ /tshad bzung nus pa lta ci smos/ /slob ma nyid slob bcas pa yi/ /ngo mtshara'ang tshangs
blos gzhal mi nus// //spyi don drug pa sdom pa gsum la gces spras su mdzad cing nyams rtogs ji ltar 'khrungs pa'i tshul bye brag tu bshad pa ni/ snyigs dus kyi thams cad
mkhyen pa 'jam pa'i dbyangs mkhyen brtse'i dbang po'i zhal snga nas mdzad pa'i rnam thar gsol 'debs las/ brtan mkhas tshul khrims dri yis phyogs kun khyab/ /gzhan phan
byang chub sems gnyis gting nas 'byongs/ /tha mal 'khrul snang lha dang ye shes su/ /yongs shar grub pa'i dbang por gsol ba 'debs/ /brtse chen brnyes pa bzang po'i ring lugs
la/ /gzhan dring mi 'jog shes nas dad thob bzhin/ /ris med bstan la dag pa'i snang ba yis/ /bsngags pa'i me tog 'thor la gsol ba 'debs/ /rab 'byams lhag pa'i lha yis
rjes bzung zhing / /ji lta ji snyed shes bya kun mkhyen kyang / /yon tan sbas pa'i ngang tshul lhur mdzad phyir/ /rnam thar bsam mi khyab la gsol ba 'debs/ /zhes gsungs pa
ltar bdag cag gi dpal ldan bla ma dam pa 'dis ni bstan pa'i snying po sde snod gsum gyi nyams su blang bya bslab pa rin po che rnams

la nyams bzhes snying por mdzad pa la brten nas/ spangs pa dang rtogs pa'i yon tan bsam gyis mi khyab pa la dbang bsgyur zhing / de dag gi ngo mtshar cha shas tsam yang so
so skye bo'i blo gros kyis brjod par mi nus mod/ 'on te rags rim tsam brjod na/ spyir ni yang srid snga ma rnams nas dge ba la goms pa brtas pa'i shugs kyis sku na chung
ngu'i dus nas kyang rang bzhin gyis kha na ma tho ba ci yang mi mdzad na/ sku nar son zhing bslab pa rin po che rnams zhal gyis 'ches tshun chad nas de rnams dang 'gal ba
lta ci smos/ khyad par lhag pa tshul khrims kyi bslab pa ni bstan pa'i gzhi ma yin par dgongs nas/ dgag sgrub gnang gsum gyi bslab bya phra zhing phra ba rnams kyang spyan
gyi 'bras bu ltar gces par bskyangs te blang dor tshul bzhin du mdzad cing / de la brten nas ltung ba che ba'i rigs lta ci/ nyes pa shin tu phra zhing phra bas kyang ma
gos par brten sku lus las kyang sbyar ba'i spos bzang po dang / kaShmI ra'i gur gum dang / ga bur dang / tsan dan la sogs pa'i phun sum tshogs pa'i dri gang gis kyang mtshon
du med cing / de dag zil gyis gnon nus pa'i tshul khrims kyi dri bsrung zh-im po rgyang ring du 'thul ba dang / gang du bzhugs pa'i gnas khang dang / na bza' dang /
sku chas thams cad la'ang yun ches ring po'i bar dri bzang pos khyab pa ni thams cad la mngon sum du snang ba 'di yin la/ rgyu mtshan de'i phyir na btsun pa brtan pa'i yon
tan dang / mkhas shing phan 'dogs pa'i yon tan thams cad lhun gyis grub pa'i rje btsun dam pa 'di ni sngon gyi 'phags pa dgra bcom pa rnams dang tshul mtshungs pa yin
no/ /der ma zad bdag cag gi dpal ldan bla ma dam

pa 'di ni bskal ba dpag tu med pa'i sngon rol nas byang chub mchog tu thugs bskyed cing / de'i bslab par bya ba mtha' dag tshul bzhin du bslabs pa la brten/ sku tshe 'dir yang
thog ma nyid nas theg chen gyi rigs sad pa'i stobs kyis byang chub kyi sems rin po che rnam pa gnyis thugs rgyud la rang shugs kyis 'khrungs shing / gzhan la phan pa
kho na lhur mdzad pa yin la/ khyad par sems bskyed kyi sdom pa gsan tshul chad de nas bshad pa'i dkar po'i chos bzhi la sogs pa'i bslab bya mtha' dag sgrub pa dang / nag
po'i chos bzhi la sogs pa'i spang bya thams cad spong ba dang / gzhan yang ltung ba dang / ltung med dang / ltung ba'i gzugs brnyan dang / ltung med kyi gzugs brnyan rnams
kyang ma nor bar mkhyen bzhin pa'i sgo nas blang dor tshul bzhin du mdzad pa dang / gal te ltung ba phra mo tsam 'byung srid na'ang phung po gsum pa la sogs pa'i sgo nas
bshags bsdam tshul bzhin du mdzad pas rgya mtsho chen po ro dang mi 'grogs pa bzhin du nyes pas mi gos pa yin no/ /gzhan yang mgon med pa dang / skyabs med pa dang / dpung
gnyen med pa'i sems can nyam thag pa dag gzigs pa'am gsan pa tsam gyis rang dbang med par spyan chab 'byung zhing / de dag la phan pa'i thabs kho na lhur mdzad pa dang
/ dbul zhing phongs pa rnams gzigs pa'am gsan ma thag tu ji ltar 'dod pa'i zas dang gos la sogs pa lhug par stsol ba dang / rje rang gi zhal nas kyang / nged la bzang po
byung bas dga' tshor dang / ngan pa byung bas sdug rgyu med pa zhig yod pa yin zhes bka' stsal ba ni 'jig rten chos brgyad mgo snyoms shing / rang 'dod kyi 'khri ba dang
bral ba ste/ de la brten nas skye bo

ngan pa rang gis rang nyid ngan song du lhung bar byed pa kha cig gis skur pa 'debs pa dang / log sgrub sgo du ma nas brtsams kyang de dag la thugs 'khrugs pa med par slar
yang lhag par brtse ba'i sgo nas gnod len du phan 'dogs pa sogs byang chub sems dpa' sems dpa' chen po'i spyod tshul las nam yang g.yo ba med pa yin no/ /khyad par gsang
sngags rdo rje theg pa'i rgyud sde chen po bzhi dang 'brel ba'i dbang bskur ba rnams legs par gsan phyin chad bya ba'i rgyud kyi spyi'i dam tshig gsum/ khyad par gyi dam
tshig bcu gsum/ spyod pa'i rgyud la thun mong ma yin pa'i dam tshig bzhi/ rnal 'byor gyi rgyud la khas blangs kyis thob pa rigs lnga spyi dang so so'i dam tshig /cho gas
thob pa'i dam tshig dpal mchog nas bshad pa bcu/ rdo rje 'byung ba nas bshad pa gcig ste bcu gcig /rnal 'byor bla na med pa'i rgyud kyi dbang bzhi so so'i dam tshig rnams
kyang srung sdom gyi ra ba las nam yang mi 'da' bar mdzad cing / de'i ngang nas dngos grub thams cad kyi rtsa ba dpal ldan bla ma dam pa rnams dang lhag pa'i lha tha mi
dad par 'du shes pa'i sgo nas thugs dad bsam gyis mi khyab pas gsol ba 'debs pa dang / gong du bshad pa'i yi dam gyi lha'i ljags bsnyen rnams mdzad pa dang / dus rgyun gyi
thugs dam nyams bzhes kyi rim pa'ang lta ba 'khor 'das dbyer med kyi nyams len gyi gnad zab mo dang ma bral ba'i sgo nas lam zab mo bla ma'i rnal 'byor dang / dpal kye
rdo rje phyi nang sbrags ma'i mngon rtogs lam dus kyi dbang blang ba dang bcas pa shin tu rgyas pa dang / rnal 'byor dbang phyug gi srung ba dang / nA ro mkha' spyod ma ste
sa skya pa'i chag med bzhir grags pa rnams dang / 'jam dbyangs dkar po dang / dbyangs can

ma dkar dmar gnyis dang / 'byung 'dul dang / mgon dkar dang / rdo rje brag rdzong ma rnams kyi mngon rtogs bzlas pa dang bcas pa dang / spyan ras gzigs kyi bdag bskyed sngon
du 'gro ba'i dzaM ser nag gi chu sbyin dang / gtor ma brgya rtsa dang / dbyu gu drug cu rtsa bzhi dang / yi dwags la chu sbyin dang bcas pa rnams dang / gtor bsngos kyang
kye rdo rje/ mkha' spyod ma/ 'byung po 'dul byed/ seng gdong ma/ mgon dkar/ rigs byed ma/ gur/ zhal/ dur bdag /las mgon/ stag zhon/ dmag zor ma/ bektse/ mkha' 'gro'i spyi
ste de rnams la gtor 'bul gyi cho ga shin tu rgyas pa dang bcas pa rnams ma chag par mdzad cing / de'ang bka' chos 'chad nyan gyi skabs ma gtogs rgyun par snga dro nas
nyi ma phyed ma zin tsam gyi bar du thugs dam kho na dang / de nas skabs su bab pa'i thugs brel rnams bcad de/ slar yang dgongs mos srib nas bzung ste mtshan phyed ma zin
tsam gyi bar du thugs dam kho na la gzhol bar mdzad pa yin la/ khams phyogs su chibs bskyod bskyangs pa'i dus sogs skabs 'gar thug brel shin tu che ba'i skabs kyang nyin
mo bka' chos 'chad spel sogs mdzad cing / mtshan mo thugs dam kho na la gzhol bas gtor bsngos grub pa dang nam lang pa 'ang shin tu mang zhing / de lta bu'i brtson 'grus
kyis mnyam pa bzhag pa'i rnal 'byor rnams dang / mnyam par ma bzhag pa'i rnal 'byor thams cad ltag sprad de nyams su bzhes pa la brten nas dus skad cig tsam la'ang tha
mal pa'i rnam par rtog pa skye ba'i skabs mi rnyed pa yin no/ /rtogs pa'i yon tan nyams snang la sogs pa'ang bdag cag gdul bya thun mong ba rnams kyi skal pa dang mthun
par mthong thos cung

zad byung ba 'ga' zhig kyang bsnyad na/ dgung lo bcu tsam bzhes pa'i skabs/ rje 'di thar rtse'i gzim chung bsam gtan yang rtser bzhugs pa'i snga dro'i dus shig gi tshe gzim
chung g.yab chen du gzigs pa na/ de'i nam mkha' thams cad sprin gyis gang ba'i gseb na rgyal chen rnam thos sras bzhugs shing / sa gzhir gzigs pa na sa gzhi thams cad kyang
chu'am shel gyi rnam pa lta bu la nam mkha'i gzugs brnyan shar ba'i tshul gyis rnam thos sras khra lam mer gsal ba mngon sum du gzigs pa dang / yang nub cig mnal lam
du nam mkha' nas ne'u le shin tu yid du 'ong ba/ lus kyi spu mdog kyang rma bya'i sgro'i thig le ji lta ba bzhin gyi nor bu'i ri mo sna tshogs su yod pa nyi shu rtsa gcig
thar rtse'i pho brang steng gi gser zangs kyi ganydzi ra'i steng du babs/ de nas kyang rim gyis babs te gzim chung bsam gtan yang rtser song ba'i snang ba zhig byung gsung
ste/ de ni bla brang 'di 'byor pa je cher song ba 'di'i ltas dang / dza~M lha nyer gcig gi g.yang skyabs 'dra'ang byas pas de la blta ba 'dra gsung ba dang / yang skabs
shig gi tshe mnal lam gyi gsal snang du/ mdun gyi nam mkhar rin po che sna tshogs las grub pa'i khri shin tu rgya che zhing dpangs mtho ba/ de'i steng gi mdun nas brtsams
te g.yas skor du gnas brten chen po yan lag 'byung nas bzung 'phags pa'i gnas brtan chen po bcu drug bzhugs shing / de rnams kyi phyag stabs kyang / yan lag 'byung phyag
gnyis mnyam gzhag mdzad pa ma gtogs gzhan rnams ngag 'don dang mthun zhing / gnas brtan re re'i sku tshad kyang thog tshad re tsam yod pa dang / khri de'i mdun du rje
rang nyid bzhugs shing / mchod pa'i tshul gyis rgyal rnga zhig brdungs pa

dang / thugs rgyud la snga na med pa'i bde gsal mi rtog pa'i nyams bsam gyis mi khyab pa skyes pa'i snang ba zhig byung gsung ba dang / khri de'i dbus su thub pa'i dbang po
bzhugs pa ma mthong ba ni lung rtogs kyi bstan pa nyams dma' ba 'di la blta ba 'dra gsung zhing / thub dbang gnas bcu dang bcas pa'i bris thang yang gsum bzhi tsam bzhengs
par mdzad pa dang / e wa~M pa'i mkhan sa zhal 'dzin gnang ba'i skabs shig gnal lam du lha ldan gyi phyogs thams cad thal rlung lta bu zhig gis gang bar rmis pas/ phyogs
der mi bde ba zhig 'ong ba 'dra zhes gsungs pa bzhin du phyis lha ldan du skye mkhar lcog spe ba dang / tshe smon gling pa sogs 'khrugs 'dzings sna tshogs pa zhig byung
ba dang / yang de skabs shig gi mnal lam du/ sa skya'i phyogs thams cad na bun lta bu zhig gis gang bar rmis pas der yang mi bde bar zhig 'ong ba 'dra gsungs pa bzhin du
sku ngo khag rnams thugs mthun min sna tshogs pa zhig byung ba dang / sa skya nas yab rje ngag dbang kun dga' bkra shis mthu stobs bstan 'dzin bzang pos rje 'di mkhan chen
nam mkha' bsam grub kyi rnam 'phrul yin ces gsungs shing / rje rang gis kyang dmigs bsal gyi zhal gsar rang mi mdzad rung / de ltar yin rtsis 'dra zhig mdzad kyi yod pa
dang / rje bla ma 'jam dbyangs mkhyen brtse dbang pos kyang rdo rje 'chang 'di nyid las smin byed kyi thog ma 'khor lo bde mchog nag po spyod pa'i lugs kyi dbang bka' gsan
pa'i bum dbang gi skabs dpal 'khor lo sdom pa zhal phyag yongs rdzogs kyi skur lam gyis gzigs pas rkyen byas/ de phyin rje 'di shrI tsakra sambar dang dbyer med pa'i
mus chen sems dpa' chen po'i rnam 'phrul du nges pa'i thugs dad brtan po dang / sku tshe'i tshad kyang de las lhag par

bzhugs snyam pa'i gsal snang 'khrungs pa phyis thog tu khel zhing / spyir yang snga phyi lan du mar mnal lam du rjes su bzung zhing dbugs dbyung bas byin rlabs kyi mtshan ma
mang du brnyes pa mngon sum gyis grub pa dang / yang mdo khams su thog mar pheb pa'i tshe sde dge smad shod rdzong sar dgon ngos kyi sa phyogs dang / rga stod kyi khri
'du skal bzang dgon pa'i thad kyi sa phyogs dang / rdza khog ste de gsum gyi yul phyogs dang / dgon pa sogs ji lta ba bzhin 'di dang 'di lta bu yod snyam pa'i sems la sa
ler 'char ba zhig yod gsung ba dang / de'i rgyu mtshan ci lags zhus pa na/ tshe snga ma'i bag chags zhig yin pa 'dra tsam las mi gsung yang / don la sku tshe snga ma'i gnas
tshul mtha' dag tshul bzhin du mkhyen pa'i gtan tshigs khyad par can zhig yod par gor ma chag pa dang / yang mdo khams su brag rdzong ma'i sku mtshams zla ba gsum tsam
bzhugs pa'i mjug tu/ de'i sbyin sreg mdzad pa'i tshe bya rog cig thal byung du babs te/ rje 'di'i sku mdun gyi gsol lcogs kyi steng dang / sku'i g.yas g.yon du phar 'gro
tshur 'gro 'ga' zhig byas te/ mthar rje 'di'i gzim chung nang du song te yun cung zad cig bsdad de slar 'phur song ba sku 'khor ba dag gis mthong ba dang / rje rang gi zhal
nas kyang / chos skyong 'di shin tu myur ba zhig yin te/ 'di'i bsnyen pa byed pa'i tshe khrid yig dang bsnyen thabs sogs nas 'byung ba ltar gyi rtags phal cher 'ong ba
zhig yod pa yin gsungs pa la dpags na rtags mtshan khyad par can mang po byung bar gdon mi za ba dang / yang skabs 'gar gnal lam du a tsa ra lag na rkang gling thogs pa
zhig gis glang po cher khal bkal ba zhig ded nas 'ong ba rmis la/ de ni

dpal mgon zhal 'dis phrin las zhig sgrub pa'i ltas yin pa 'dra gsung ba dang / yang sde dger bzhugs skabs lo re bzhin 'bri gnyan gdong gi mgor char 'bebs la yang yang phebs
pa'i skabs phal cher la'ang / gnyan gdong nas rje 'di'i bzhugs gnas sgrub khang la 'ja' zug pa skye bo phal cher gyis mthong ba dang / yang lan cig gnyan gdong mgor char
'bebs la phebs pa'i skabs shig drag char chen po zhig babs par/ de'ang rje 'di'i phebs lam gang yin zheng du 'dom gang tsam yod par char 'bru re gnyis las mi 'bab cing de
min sku'i g.yas g.yon thams cad la babs pa der yod pa'i zhabs 'bring ba thams cad kyis mthong ba dang / yang lan cig yid lhung du phebs pa'i skabs shig /rje 'di'i dbu gur
gyi phyi thams cad 'ja' kha dog sna lngas gtums shing / de nas 'brog pa zhig gis gdan drangs pa'i sar phebs pa'i skabs kyang / nam mkha' nas 'od dkar po snam bu brkyangs
pa lta bu zhig gis phebs bsu phebs skyel gyi tshul lta bus 'gro 'ong byed pa der 'khod pa thams cad kyis mthong ba dang / gzhan yang sga stod phyogs su phebs pa'i skabs
gzhi bdag mang pos gus pa'i rnam 'gyur byed pa sogs rje rang gis gzigs pa dang / yang sku na chung ngu'i dus skabs 'gar khong pa'i nang nas nyi ma shar ba snyam byed pa'i
gsal seng nge ba'i nyams 'char ba zhig yod ces gsung pa dang / yang dus phyis khang pa'i phyi nang thams cad du ba lta bu zhig gis khengs pa snyam byed pa'i gzigs snang
yang yang byung zhes gsung ba dang / yang phyis su snang ba thams cad yi ge sgrogs shes mi shes tsam gyis khyab pa'i mthong snang zhig rtag tu 'ong gin 'dug ces yang yang
bka' stsal pa dang / yang

mtshan mo snang gsal sogs med pa'i skabs kyang gyang logs kyi ri mo rnams mthong ba snyam byed pa'i gsal snang zhig 'dug ces bka' stsal pa rnams ni rdzogs rim gyi lam mthar
phyin pa'i rtags khyad par can du mngon la/ yang mdo khams su chos skyong gi rjes gnang stsal ba'i skabs kha cig dang / sa skyar yab rje rin po cher chos skyong gi rjes
gnang phul ba'i skabs/ mar me dang nyi ma'i 'od phog pa med kyang gtor bsngos kyi gtor ma'i rgyan rnams don med du skad cig la zhu ba dang / yang skabs 'gar bka' bsgo'i gtor
ma phyag tu bzhes pa dang lhan cig gtor ma gzhan thams cad kyis mgo bo mdun du gug byed pa zhig byung zhing / de dag ni chos skyong rnams ji ltar bsgos pa'i bka' las
mi 'da' ba'i ltas yin par sems la/ khams su rjes ma phebs skabs zhig sde dge lhun grub steng gi shar bla ma mkhas dbang kun dga' dpal ldan pa'i mnal lam du/ rje 'di nyid
sga len steng gi dgon pa'i pha ri de nas chibs pa bzang po zhig la chibs/ dbu'i steng du gdugs ser po shin tu che ba bzung ba med par 'khor/ chibs yob g.yas g.yon du gur
gyi mgon po lcam dral gzi brjid kyi dpal rab tu 'bar ba dag gis brten nas phebs par mthong bas/ de phyin chad rje 'di nges par rdo rje 'chang chen po'i ngo bo ste/ sa bcu'i
dbang phyug chos skyong gi rnam par bzhengs pa rnams kyis kyang zhabs 'bring ba'i tshul du mdzad par gdon mi za ba'i thugs dang gting nas 'khrungs pa'i tshul yang yang
gsungs zhes thos pa dang / yang rje 'di e wa~M pa'i mkhan po zhal 'dzin gnang ba'i skabs/ yid srubs kyis rgyud bslad pa 'ga' zhig gis tho ba tsams par byas kyang / rje 'dis
de dag la mi

dges pa med mod/ chos srung rnams ni ma bcol yang bstan dgra rdul du rlog pa chos nyid yin pa ltar/ pha rol po de dag kyang mi ring bar lnga pa'i lam du gyur pa ni bstan srung
rnams bran du 'khol ba'i nus pa yin par mngon te/ rgyu mtshan cis she na/ 'dre mthong ba kha cig gis mgon khang nang nas mi nag po gnyis byung ste/ de dag gis ma rungs
pa de khrid nas tshur 'ong ba mngon sum du mthong ba'i phyir ro/ /yang nor lha'i rigs 'ga' zhig gi rjes su gnang ba stsal ba'i tshe/ gtor ma las chu babs pa mngon sum du
mthong ba dang / ngor du bzhugs skabs zhig gnal lam du/ sde dge dgon chen gyi lha sar 'khris der kham bu'i ljon pa sdong po gsum 'dug kyang / me tog dang 'bras bu sogs
med pa'i dpangs dma' ba las mi snang / de'i phar phyogs thams cad bye thang lta bu nyams mi dga' ba zhig gzigs pas thugs mi bde snyam byed pa zhig byung ba la dpags na lha
sras rin po che dam tshig rdo rje pa sku mched gsum ka'ang sku tshe phrin las ha cang rgyun mi ring ba dang / de rjes tsam sde dge'i bstan srid la'ang bar stongs zhig 'ong
rgyu e yin ces bka' stsal zhing thugs khral gyi rnam pa mdzad pa dang / lha sras bla ma bod du phebs pa'i skad ca gsan skabs mnal lam du/ ngor gyi la chung la nas nyi
ma zhig 'char byung yang / rgyang tsam shar nas phyir 'gros byas te skar ma lta bu'i 'od med pa'i je chung zhig tu yal song ba/ khong pa skye brgyud bzang ba 'dra zhig e
yin kyang / sku tshe dang phrin las bstan phan sogs chen po rang 'ong dka' ba 'dra zhes phebs pa dag phyis su ji lta ba bzhin thog tu son pa dang / gzhan yang dus phyis
bal bod dmag 'khrugs kyi skabs/ dbus gtsang gi 'byor ldan phal che bas nor rdzas gzhan du spo ba sogs byed kyang / rje

'dis de tsam gyi skyon mi 'ong ba'i tshul gsungs pa'ang de kho na ltar mngon du gyur pa sogs de 'dra'i rigs can shin tu mang / spyir yang rgyun par thugs brtag zhu ba'i tshe
ni ci'ang mi mkhyen pa'i tshul gyis 'jam dbyangs rdel mo sogs la nan tan du gzigs te de nas 'byung ba bzhin lung ston par mdzad la/ de'ang ji ltar gsungs pa bzhin thog
tu khel ba kho na 'byung mod/ /de bas kyang skabs 'gar thol byung du bka' stsal pa rnams shin tu tig che bar snang zhing / de la brten nas sde dge chos rgyal chen po sogs
zhal slob dang sbyin bdag rgyus yod pa phal che bas ni thugs brtag zhu ba las gsung sgros kyi tshig zur la brtag pa nyid legs zer ba kho na 'byung / mdor na mngon par shes
pa thogs med du mnga' bar gdon mi za na'ang / bdag cag so so skye bo rnams kyi snang ngo dang mthun par ci'ang mi mkhyen pa'i tshul 'ba' zhig mdzad par mngon/ gzhan yang
sku dngos kyis dbang bskur ba dang / byin gyis brlabs pas ni 'gal rkyen las grol ba smos ci dgos/ ljags chab dang gsang chab tshun gyis kyang skye bo mang po nad gdon
las grol ba sogs ngo mtshar ba'i rnam thar bsam las 'das pa yin no/ /mdor na rang nyid spangs pa dang rtogs pa'i yon tan bsam gyis mi khyab pa la dbang 'byor yang / rgyags
pa dang dregs pa lta ci/ skye bo dman pa shin tu nyam chung ba tshun chad la'ang zhe sa dang bcas pa'i gtam gyis mgu par mdzad cing / de la brten nas mtshan dpe rjes mthun
pa thob pas blta bas chog mi shes par mdzes shing brjid chags la tshul khrims kyi dri bsung ring du 'thul ba'i sku mthong ba dang / gdul bya so so'i blo dang 'tshams
par 'dod rgur 'char bas rna bar

snyan cing snying la 'babs pa'i gsung bdud rts-i'i sgra dbyangs zab mo thos pa tsam gyis kyang mos gus bcos ma ma yin pa skye ba kho na 'byung ba yin te/ gangs can gyi mgon
po rgyal dbang thams cad mkhyen gzigs bcu pa tshul khrims rgya mtsho'i zhal snga nas mtshan nyid kyi gsan pa rdzogs pa'i mtshams/ sngags kyi smin grol rgya che ba zhig gsan
bzhes mdzad rgyu byung na/ sngon skyabs mgon lnga pa rin po che'i rnam thar ltar dpal ldan sa skya pa'i gsung ngag slob bshad dang / gser chos bcu gsum/ mgon po che chung
sogs snyan brgyud zab mo'i skor rnams rje 'di las gsan pa'i thugs 'dun 'khrungs zhes bka' stsal tshul nges pa can thos pa dang / sgrub brgyud bstan pa'i gtsug rgyan
si tur chog sprul rin po che lta bus kyang / rje 'di nyid 'brel tshad don ldan du gzigs pa'i thugs mos chen pos snga phyir skyabs 'jug gi rten ched du 'bul bar mdzad pas
mtshon mchog dman bar ma thams cad kyis mgrin gcig tu bsngags pa'i me tog 'thor zhing zang zing gi 'byor pa rgya mtsho'i sprin lta bus mngon par mchod pa dang / lhag par
rang nyid brtse chen snying po'i zhabs kyi ring lugs la shes nas dad pa thob pa bzhin du/ ris su med pa'i grub mtha' gzhan la'ang de lta bu'i dag snang phyogs med du rgyas
pa sogs rnam par thar pa phyogs gang nas gzhig kyang legs pa 'ba' zhig las skyon gyi rnam pa cung zad kyang mi mnga'/ de ltar na sangs rgyas dngos 'jig rten du byon par
snang yang / bdag cag so so skye bo las dang nyon mongs pas bsgribs pa rnams kyis ni so skye rang rgyud par mthong ba 'di ni shin tu 'khrul tshabs che ba zhig go /'ga' zhig
rdo rje theg pa la/ /brten nas so thar 'dor byed pa/ /'khyags pa'i steng gi khang pa bzhin/ /

mtho yang dma' ba nyid du lhung / /la la theg dman la 'chel nas/ /theg pa chen por mi 'jug pa/ /de dag bud med la sred pas/ /rgyal srid 'byor pa btang ba bzhin/ /'phags rnams
sdig pa gzhil ba'i slad/ /dam chos bdud rtsi bsten pa ste/ /kye ma skal ba med rnams kyis/ /chos la brten nas mi dge sgrub/ /mgon khyod de tshul ring dor nas/ /rang srog
bas kyang tshul khrims la/ /gces par bsung 'dis nyes spyod rnams/ /khros nas gzhan du song ba snyam/ /tshul khrims dag pa'i lus mchog las/ /dri zhim spos kyi ngad ldang
ba/ /'jig rten khams 'dir mchis pa yi/ /spos mchog brgya yis bsgrun du med/ /khyad par byang chub sems dpa' yi/ /sdom pa'i dpung tshogs yan lag bzhis/ /rang don yid byed
dgra tshogs kun/ /ming tsam zhig ni lhag mar byas/ /'gro kun snying la bde ster ba'i/ /gzhan phan las 'di bdud rtsi ste/ /tshul min yid byed gcod pa la/ /sog le bas kyang
shin tu rtsub/ /mgon khyod ris med 'gro ba la/ /'dod rgu sbyin pa'i dpag bsam shing / /khyad par shin tu nyam thag dang / /gnod byed rnams kyi gnyen bshes yin/ /rig 'dzin
sngags kyi sdom pa yi/ /nor bu'i gling du rab zhugs te/ /dran dang shes bzhin chu rgyun gyis/ /spang bya'i dri ma mtha' dag bkrus/ /snang ba lha ru shar ba dang / /rlung
sems dbu mar bsdu ba dang / /lta ba 'khor 'das dbyer med kyis/ /sa dang lam gyi rtse mor bgrod/ /ji ltar dwangs pa'i rdzing bu ru/ /kun gyi gzugs brnyan shar ba bzhin/
/sgrib bral ye shes me long du/ /dag pa'i gzugs brnyan ci yang 'char/ /ston dang gnyis min dgra bcom pa'i/ /dgyes

pa'i 'dzum zhal bstan pa'i mod/ /sngon nas goms pa'i nyams rtogs kyi/ /sgo 'phar mtha' dag yangs por phyes/ /khyod kyis bzhed pa'i phrin las kun/ /ji lta'i tshul gyis bsgrub
bya zhes/ /bka' lung nod phyir chos srung dang / /nor lha'i tshogs kun lhags sam snyam/ /gang nas bltas kyang 'od zer gyis/ /mun sel nor bu rin chen bzhin/ /rnam thar gang
la brtags byas kyang / /legs pa nyid las gzhan du min/ /kye ma bsod nams chung rnams kyis/ /sangs rgyas sems can nyid du 'dzin/ /chu yang rnag khrag tu mthong ba'i/ yi
dwags rnams dang khyad par gang // //spyi don bdun pa tha mar gdul bya rtag 'dzin can rnams chos la bskul ba'i ched du gzugs sku'i bkod pa chos kyi dbyings su bsdus pa'i
tshul ni/ bdag cag gi dpal ldan bla ma dam pa gdul bya 'dul ba'i dus mkhyen cing thabs mkhas la thugs rje chen po dang ldan pa 'dis ni sku tshe rings por gdul bya so so'i
bsam pa dang mthun pa'i zab pa dang rgya che ba'i chos kyi 'khor lo rgyun chad med par bskor te/ sras kyi thu bo rnams ni smin cing grol te mtha' klas pa'i 'gro ba yongs
kyi 'dren pa dam par mnga' gsol/ 'ga' zhig ni ma 'ongs pa na 'gro ba 'dren pa'i nus pa dang ldan par mdzad/ gzhan yang sku mthong ba dang / gsung thos pa dang / mtshan
tsam yid la byed pa dang / sku'i grib ma phog pa tshun chad kyi sems can thams cad kyang phan pa dang bde ba 'ba' zhig la 'god par mdzad pa sogs mdor na sku dngos kyis gdul
bar 'os pa rnams ni legs par btul/ nges pa'i don gyi bstan pa rin po che'ang dar zhing rgyas par mdzad de/ da ni bdag cag skal ba dman pa rnams kyi bsod nams kyi bgo
skal ni re zhig

de tsam du zad pa dang / gdul bya rtag 'dzin can rnams chos la bskul ba'i ched du yongs su mya ngan las 'da' ba chen po'i tshul ston par bzhed de/ de'ang spyir lo snga phyi
kun tu skar ma du ba 'jug rings kyis mtshon pa'i ltas ngan can gyi skar ma mang du shar ba sogs mi dge ba'i mtshan ma yang yang byung song ba/ de rnams ni spyir rje 'di'ang
yun ring mi bzhugs pa'i snga ltas dang / gzhan yang khams bod kun tu dus kyi 'khrugs longs mi bzad pa byung ba 'di rnams dang / de la brten nas bstan 'dzin gyi skyes
bu'ang 'ga' zhig zhing gzhan du gshegs pa dang / la la bsnyun pa'i tshul bstan pa sogs mang du snang ba 'di thams cad kyi ltas yin par sems la/ bye brag rje 'di dgung grangs
gya drug tu phebs pa lcags bya hor zla dang po'i lo gsar gyi dga' spro'i nyin/ rje rang gi thugs dam gyi rten 'jigs byed dang / las gshin bcas kyi sku so sor che chung
gi tshad khru gang tsam yod pa/ sku rgyu rdzi khyim du grags pa'i lugs sku shin tu lci ba zhig rje rang gi gzim chung gi rten khri'i nang na bzhugs yod pa lhung don med
cing / lhung mi shes pa lta bu yod kyang / rgyu rkyen ci'ang med par don med du rten khri'i nang nas phyi rol du lhung ste/ mdun gyi mchod pa'i yo byad 'ga' zhig kyang chag
grum du btang ba sogs byung ba ni nges par rje 'di zhing khams gzhan du gshegs pa'i ltas kho na yin par gor ma chag par ma zad/ de nyin sde dge'i bang chen zhig kyang
'byor pas/ rje rang gi zhal nas sde dge chos rgyal mchog gi bstan srid la nyag skeg gis 'tshe ba 'dra 'ong ba'i ltas min nam zhes bka' stsal pa'ang rjes su de kho na ltar
gyur pa sogs mdor na yon mchod gnyis char la ngan pa'i ltas zhig yin par gdon mi za ba dang / de rjes lo de'i sa ga zla ba'i

tshes nyer brgyad nas bzung ste/ thog mar mgul cham zhig gis nyen bslangs pa lta bus skyigs bu nyin mtshan bar ma chad par mdzad 'dug cing / de dang lhan cig sku mtshal dang
chab chu bsdongs te shin tu sku khams bsnyel ba'i tshul bstan cing / de la brten nas sman pa rnams kyis kyang gsol sman sgo gang zab nas phul ba dang / zhabs brtan kyang
e wa~M pa'i gtsug lag khang du 'dus tshogs kyis snga phyir tshe chog lan gsum tsam dang / gzhan yang zhabs brtan gyi rigs rgya gang che lta bu bsgrubs rung / sku khams
dwangs skyed kyi tshul cher mi bzhes par snang bas da lan ji 'drar 'gyur snyam pa'i thams cad kyi blo bag mi phebs pa lta bur gyur rung / hor zla lnga pa'i gral tshes bco
lnga'i nyin bdag cag dge slong bco lnga skor gyis bcom ldan 'das tshe dpag tu med pa'i cho ga dang 'brel bar sku tshe brtan bzhugs kyi gsol 'debs bgyis pas/ de nyin rje
rang yang thugs dgyes pa'i rnam pa mdzad cing / thams cad kyis mthong snang mthun par sku'i zhal mdangs dus rgyun bas legs shing zil che ba lta bur snang bas/ re zhig zhabs
pad brtan par gsol ba thebs pa 'dra snyam pa'i thams cad blo bde ba ltar gyur par ma zad/ don la'ang bdag sogs gdul bya mgon med pa dang / skyabs med pa dang / dpung gnyen
med pa rnams la thugs brtse bar dgongs te/ rim gyis sku khams je dwangs kyi tshul bzhes te dgung grangs gya bdun du phebs pa chu khyi hor zla dang po'i nang bar spyir
sku na smin pa'i stobs kyis sku gzugs babs lci ba dang / gsol chas la dwang ga cher mi snang ba ma gtogs de las gzhan pa'i snyun gzhi che rigs ci'ang med par zhabs pad
brtan par bzhugs pa ni nges par sku tshe byin gyis brlabs par gor ma chag

la/ tshul 'di lta bu ni 'phags pa nyan thos pa rnams bcom ldan 'das kyis yul yangs pa can du sku tshe byin gyis brlab pa'i phyir 'chi bdag gi bdud btul bar 'dod pa dang tshul
mtshungs pa yin no/ /de nas kyang skyes bu dam pa 'di yun ring por mi bzhugs pa'i snga ltas su/ lcags bya hor zla bcu gnyis pa'i 'jug tu thar rtse rang gis chos srung
rnams la skong ba brgya tshar tshogs pa'i skabs kyi tshes nyer brgyad nyer dgu rnams la dus ma yin pa'i rlung chen po ldang ba dang / dpal e wa~M chos ldan gyi chos grwa
'dir sngon ngor chen rdo rje 'chang chen pos dam la btags pa yin skad kyi dgon pa'i nye skor du spyang ki sogs mi 'byung zhing / gal srid byung yang ltas ngan du 'dzin pa
zhig yod pa la/ 'di lo dgon pa'i nye skor du spyang ki rgyug pa dang / thar rtse rang gi pho brang dang nye ba'i sar wa brgyal ba dang / khyad par chu khyi hor zla dang
po'i nang e wa~M pa'i lam 'bras lha khang du bzhugs pa'i ngor chen rdo rje 'chang gi 'dra sku rin po che'i zhal ras kyi ngos su spyan chab bsil ba'i rjes lta bu zhig 'dug
pa thog mar grwa pa gcig gis mthong zhing / de rjes thar rtse nas lam 'bras lha khang du bla mchod cig bgyis pa'i tshe der yod pa'i grwa pa brgyad tsam gyis mthong ba dang
/ de nas rim gyis thams cad kyis mngon sum du gyur cing spyan chab kyi rjes kyang de rjes yun ring du gnas pa dang / gzhan yang snga phyi ci rigs par phal che ba'i rmi
lam du nyi zla gzas 'dzin pa sogs byung zhes gleng ba dang / khams bod kun tu dus kyi 'khrugs long mi bzad pa 'byung ba'i mgo tshugs pa sogs mi dge ba'i mtshan ma mang po
mngon sum du lhags par gyur te/ de lta bu ni gang zag dam pa 'di zhing khams gzhan du gshegs par bzhed pas nag po'i phyogs kyi bdud dang bdud kyi ris su gtogs pa rnams

mgo 'degs shing / dkar po'i phyogs kyi lha dang srung mar bcas pa mtha' dag yid mi dga' zhing mya ngan gyi chu tshan snying gi dbus nas khol ba'i ltas dang / de la brten nas
phyogs 'dir rjes su brtse ba'i skyob pa rnams kyang thugs skyo ba'i tshul bstan par mngon la/ rnam pa gcig tu na/ skyes bu dam pa 'di lta bu 'jig rten du byon pa na de'i
bsod nams kyis 'jig rten thams cad bde bar 'tsho zhing / de nyid gzhan du gshegs pa na 'jig rten 'dir mi dge ba 'byung ba chos nyid yin te/ sngon rgyal po zla 'od kyi dbu
sbyin par gtong ba'i tshe/ 'dzam bu'i gling gi mi thams cad kyi mgo bo'i rgyan dus gcig tu sa la lhung zhing sa g.yos pa dang / skar mda' ltung ba dang / bkra mi shis
pa sna tshogs byung zhing / mi rnams kyang tshe'i dus byas nas lha'i gnas su skyes so zhes grags pa dang / bod 'dir yang 'jam pa'i dbyangs dngos chos kyi rgyal po khri srong
lde'u btsan 'das pa na lo nyes dang / 'khrugs long byung bar grags pa sogs mdor na gang zag dam pa phal che ba zhing gzhan du gshegs pa'i tshe de ltar byung ba'i tshul
mang du bshad pa'i phyir ro/ /gzhan yang bdag cag gi dpal ldan bla ma dam pa 'di dus rgyun du'ang spyir mkhyen rab kyi klong che zhing / gsung sgros sogs kyang brjid chags
zhing yid du 'bab pa zhig yod par ma zad/ lhag par lcags bya lor sku bsnyun pa'i tshul bstan pa nas bzung sngar bas kyang gsung sgros rnams brjid chags shing / mkhyen
rab kyi klong yang cher song ba lta bur snang ba dang / mngon par shes pa'ang dus rgyun dang cung mi 'dra ba'i thogs pa med par snang ste/ rje rang gi zhabs 'bring bas rin
chen ril bu zhig zhus par/ sde dge bla chen byams pa kun dga' sangs rgyas bstan pa'i rgyal mtshan gyi

sku dus su bsdus pa'i ril bu de'i nang nas gcig longs gsungs pa ltar len par brtsams pa'i tshe kho rang gi bsam pa la/ sde dge blo gros rgya mtsho'i sku dus su bsdus pa'i ril
bu de nas gcig byung na snyam pa sems la shar ma thag /rje rang gi zhal nas nga la khyad par spu tsam yang med cing / khyod kyis blo gros rgya mtsho'i sku dus su bsdus
pa'i ril bu de la dga' bar byed kyin 'dug pas/ de nas rdog gcig longs zhes gsungs byung bas ji ltar mkhyen pa yin snyam pa lta bu'i ngo gnong ba zhig byung zer ba dang /
yang 'ga' zhig gis lkog tu byin rten 'dra zhu phod min zer ba'i skabs kyang / rje'i zhal nas de gar byin rten 'dra dgos zer mkhan mi 'dug gam gsungs pa sogs de 'dra'i rigs
mang ba dang / lcags bya hor zla bcu gnyis pa'i tshes bco lnga bcu drug gi skor zhig tu rje'i zhal nas/ mdo khams nas mchog sprul thams cad mkhyen pa mkhyen brtse'i dbang
po phran bu'i sku khams bde min 'dra byung med dam snyam pa 'dug cing / nged kyi rmi lam du'ang mchog sprul rin po che bzhugs gdan srab mo zhig la bzhugs 'dug pa'i snang
ba zhig byung bas/ de la dmigs pa'i zhabs brtan 'dra byed dgos zhes bka' stsal pa'ang rjes sor de kho na ltar byung snang ba dang / yang hor zla gsum pa 'di dus 'khor
ba'i lugs kyi lo mgo yin gshis nged kyi khams mi bde ba 'di'ang chu khyi hor zla gnyis pa'i mjug dang gsum pa'i nang bzang thag ngan thag chod pa zhig byung 'ong 'gro'am
snyam zhing / der skyon chen rang ma byung tshe da dung zla ba kha shas mi sdod pa'i nges pa med ces gsungs pa dang / yang chab chu'i bsnyun gzhi 'dras skyon mi 'ong ngam
snyam nas de la phan pa'i gsol sman 'dra phul ba'i tshe'ang sman de mi bza'/ nged spos skrangs dang chu'i skyon

gyis 'chi bar mi 'gyur zhes bka' stsal pa'ang rjes sor de kho na ltar gyur pa sogs lkog gyur gyi chos mtha' dag tshul bzhin mkhyen pa'i gsung mang du byon pa dang / sku khams
dngos ni chu khyi hor zla dang po'i nang gsol chas la dwang ga je zhan du song ba'i rkyen gyis sku rlung shas che ba tsam las bsnyun gzhi'i rigs che ba ci'ang mi snang
ba dang / zhabs brtan gyi rigs kyang de skabs rgyun chad med par gang lcogs sgrub mu yin rung / sku khams ni de mus las lhag tu dwangs skyed du mngon pa ci yang ma mchis
shing / zla ba de'i mjug tu gus phran pas/ skyabs mgon rdo rje 'chang chen po'i sku khams skyon che ba rang ma byung tshe bdag gis mtshams zla ba gcig gnyis tsam sdod rgyu
dang / gal srid sku khams babs lci bar song ba sogs byung tshe de 'phral du mtshams grol ba gzhir bzhag yin tshul zhus par/ nges par mtshams sdod rgyu byas na legs tshul
dang / nged gzugs babs lci ba sogs byung tshe de 'phral khyod la bya gtong yong tshul dang / khyod rang yang dus rgyun du tshe sgrub 'dra la nan tan byas na legs tshul
sogs bka' stsal pa dang / gzhan yang de skabs shig tu gus phran la dngos po'i gsol ras 'dra stsal te skad cha zhib par rjes sor 'byung ba yin mod/ khyod kyis e wa~M pa'i
bstan pa la phan gang thogs byed dgos tshul dang / phyogs 'dir rig gnas 'dra'ang dar ba'i thabs gang drag byed dgos tshul bka' phebs par/ spyir gus phran rang la bstan pa
la phan 'dogs nus pa'i yon tan til 'bru tsam yang med pa ma gtogs/ gzhan bstan pa rin po che'i zhabs 'degs gang 'grub zhu ba bzhir bcas dang / khyad par skyabs mgon rdo
rje 'chang chen po mchog nyid bdag sogs gdul bya rnams kyi mgon skyabs dpung gnyen dam par

gsang gsum rin po che bskal brgya'i bar du 'tsho zhing gzhes la chos kyang ston pa dang / bdag kyang skye ba dang tshe rabs thams cad du thugs rje'i skyabs 'og tu tshud par
gsol ba btab pas/ da dung lo re gnyis 'dra sdod pa'i smon lam 'debs dgos zhes bka' stsal byung yang de ni bdag gi sems 'khri ba'i phyir gsungs par gor ma chag la/ de rjes
hor zla gnyis pa'i nang du'ang res nyin lnga drug re la gsol chas la dwang ga skyon med tsam yod pa dang / res nyin lnga drug re la gsol chas la dwang ga gtan nas med pa
lta bu res 'jog gi tshul du snang zhing / khyad par zla ba de'i mjug nas bzung gsol chas la dwang ga je zhan du song zhing / sku gzugs kyang babs je lcir 'gro ba lta bur
snang bas/ hor zla gsum pa'i tshes mgor bdag kyang mtshams grol te sku mdun du bcar bas/ sku shed zhan pa'i stobs kyis gsung sgros sogs mdzad pa la 'o brgyal ba zhig 'dug
pa ma gtogs gzhan gsung sgros dang / thugs rab sogs sngar rgyun ltar mchis shing / de skabs tshe lha gsum gyi cho ga la sogs pa'i zhabs brtan kyang ci rigs par bsgrubs
mod/ rje rang ni zhabs brtan rim gro'i rigs la thugs 'dun gtan nas mi mdzad cing / zhal nas kyang / khyed rnams kyis lo snga mar rim gro gang 'grub byas pa la brten nas
nged da bar bsdad pa yin mod/ da ni rim gro byas nas kyang khyed rang rnams kyang dka' tshegs kyi rgyu kho na dang / nged kyang da na so rgas ches pas gzhan don byed pa phar
zhog /rang don du kha ton yang grul btub pa zhig mi thub pa'i lus rten 'di lta bu bsdad pa bas shi ba legs/ da lus rten 'di bor nas lus rten gsar pa 'dra

blangs na des dga' bar 'dug kho na gsungs pa dang / zla ba de'i tshes brgyad kyi nyin byis pa dpe cha shes pa 'ga' zhig la chos spyod dang bla mchod la blo gso gyis/ zla ba
'di'i tshes bcu bzhi tsam nas bla mchod 'dra 'don dgos zhes bka' stsal song ba ni bdag cag rmongs pa rnams la brda thabs zhig mdzad par mngon mod/ phyis su go ba tsam dang
/ gzhan yang de skabs rnams su thugs dam gtor ma 'di rnams brje dgos zhes yang yang gsung ba dang / khyad par tshes bcu gnyis kyi nyin dge bshes bsod nams bzang po la/
khyod kyis nga'i thugs dam gtor ma 'di rnams gsar du bzo dgos/ de'ang gnang nyin tshes bcu bzhi chos skyong gi dus chen la gtor ma rnams nges par bshams thub pa zhig dgos/
da nged nad 'di las thar bar mi 'dra na'ang / ma shi gong du gtor ma 'di rnams ma brjes pa'i thabs med ces bka' stsal song ba ltar de ma thag nas gtor ma'i rgyan rnams
bzo ba'i mgo btsugs shing / tshes bcu gnyis bcu gsum gnyis la sku khams kyang cung zad nyog tu song snang zhing / de dag gi bar bar gyi thugs rab gsal ba'i skabs rnams su/
/sbyor lam rtse mo thob pa'i rtags su lus la srin bu'i rigs med pa dang / sbyor lam bzod pa thob nas ngan song du mi 'gro bar bshad pa dang / gzhan yang sbyor lam de dag
thob pa'i rtags su ji 'dra bshad pa yod ces yang yang bka' 'dri stsal 'dug par/ bdag gis de skor gyi mngon rtogs rgyan gyi 'grel pa ldeb re gnyis 'dra gzigs rtogs phul
bas/ de la'ang zhib par gzigs pa sogs nan tan lta bur mdzad 'dug pa ni/ sbyor lam de dag gang rung zhig thob par zhal gyis

bzhes par sems la/ gzhan yang chos kyi bgro gleng 'dra'ang ci rigs par mdzad pa dang / de rjes tshes bcu gsum gyi nub mo shin tu sku bsnyel ba zhig byung song zhing / khyad
par tshes bcu bzhi'i snga dro nyi ma rtse shar tsam na sku lus la sra bzung rgyu med cing / gsung sgros stsal ba rnams kyang cher mi go ba dang / phyag rtsa'ang gtan nas
med pa lta bur snang bas/ bdag cag rnams ni ci bya gtol med du gyur te/ kye ma da ni bdag cag skal med rnams kyi bsod nams kyis mi 'chun par thag chod do snyam pa shar zhing
/ bdag gis skyabs rje rdo rje 'chang chen po da dung yang zhabs pad yun ring du brtan par gsol ba 'debs pa lags mod/ 'on kyang mjal yul dang / bsnyun gzhi sogs gang
nas brtags kyang yun ring mi bzhugs par thag chod pa lta bur snang bas/ da cha bdag cag rnams kyis rjes kyi bya ba ji ltar bgyi/ thugs dam la yun ji tsam bzhugs/ slar yang
bdag cag 'gro ba rnams kyi mgon du sprul pa'i 'dzum zhal myur du ston pa dang / bdag cag 'khor dang bcas pa rnams kyang tshe rabs kun tu rjes su 'dzin par gsol ba btab
pas/ gsung sgros gsung pa la shin tu sku bsnyel ba zhig 'dug na'ang thugs rus kyi rnam pas/ nged kyis de sngon e wa~M pa'i bstan pa 'di shin tu dar ba zhig byung na snyam
nas mchog sprul thams cad mkhyen pa 'jam pa'i dbyangs mkhyen brtse'i dbang po e wa~M du gdan drangs pa sogs byas pa yin cing / de la brten nas bstan pa cung zhig dar bar
gyur na'ang / snyigs dus su song bas ha cang bstan pa dar zhing rgyas pa zhig mi yong 'dug /da cha e waM pa'i bstan pa 'di khyod kyi lag tu bzhag pa yin pas sgo du ma nas
dar ba'i thabs gang drag byed dgos tshul rgyu mtshan dang bcas pa dang / de sngon nged rang gi tshe la dkon mchog la mchod pa dang / dge 'dun la bsnyen bkur ba

sogs ci 'grub byas pa yin zhing / da cha des ma 'thus pa'i rjes kyi bya ba rgya chen ci'ang mi dgos pa'i tshul dang / ji ltar bya ba'i tshul rnams ni khyod rang gis babs bltas
byas pas chog tshul dang / thugs dam yang zhag bcu skor tsam dgos pa e yin snyam pa dang / phyin chad skye ba 'dra'ang len pa'i smon lam 'debs dgos tshul dang / 'on kyang
skad cha zhib par rjes sor 'byung zhing / da dung gzhan yang re gnyis dran pa byung tshe rjes su mngags dam bya dgos tshul bka' phebs par/ bdag gis deng skabs nam dus
'di'ang shin tu dro bar 'dug pas thugs dam de yun ji tsam zhig legs zhus kyang / de la bka' lan dmigs bsal ci'ang stsal ma byung zhing / de nas da lta nged rig pa shin
tu 'thibs pa zhig 'dug pas cung zad cig 'dir bsdad nas/ de nas gzim chung rnam rgyal pho brang du 'gro dgos gsungs pa la/ bdag gis cung phebs e thub ces zhus par/ nged 'chi
sa de rnam rgyal pho brang du legs par 'dug gsungs byung zhing / de nas gsung sgros kyang bka' stsal rgyu med pa lta bur da ni zhi bar gshegs sam snyam pa lta bur snang
zhing / sku 'khor ba thams cad ni mya ngan gyi gong bur gyur 'dug pa la/ bdag gis bla ma la gsol ba 'debs nus na thugs rje la nye ring med tshul 'dra gleng ba dang / de
nas gzim chung rnam rgyal pho brang du gdan drangs te bzhugs su gsol zhing / sangs rgyas kyi 'phel gdung zhig zhal du gsol rung ci'ang mi mkhyen pa lta bur snang la/ de
rjes yun cung zad cig nas thugs je dwangs su gyur te nyin phyed ma zin tsam na thugs rab shin tu gsal zhing / phyag rtsa'ang sor chud par gyur la/ de nas bdag la bshad ma
thag pa'i snga dro bka' stsal pa rnams yang bskyar kyi tshul du shin tu rgyas pa rgyu mtshan dang bcas pa dang / nged na sa dang

'chi sa thams cad lha khang gi nang du byas pa 'di shin tu blo 'tsher ba zhig 'dug pas de'i sgrib sbyong lta bur ltung bshags dang / gnas brtan bcu drug gi zhal thang re bzhengs
rgyu yin pa la/ de'i nang nas ltung bshags ni khar seng nas bzhengs tshar ba yin cing / da gnas bcu'i zhal thang zhig nges par bzhengs dgos pa dang / e waM pa'i gtsug
lag khang du yod pa'i gshed dmar lha lnga'i dkyil thang de shin tu bgres por song snang bas/ gshed dmar gyi dkyil thang zhig gsar du bzhengs nas sbyor 'jags bya dgos pa
dang / bde mchog lU nag dril gsum gyi mtshams tshad ldan re gzhag dgos snyam pa'i nang nas/ nag dril gnyis kyi mtshams de sngon bzhag tshar ba yin zhing / da lU hi pa'i
mtshams zhig nges par gzhag dgos tshul dang / gzhan rjes kyi bya ba rgya chen ci'ang mi dgos pa'i tshul bka' stsal byung zhing / de nas thugs dam gtor ma rnams kyang bzos
tshar nas der slebs byung ba la/ rje rang gis zhib par gzigs nas/ gtor ma'i rgyan gyi me tog la sogs pa gang ci nas shin tu legs par byung 'dug ces gsungs shing thugs mnyes
mnyes mdzad pa dang / de ring nged kyi gtor gzhi spos pa'i dga' ston yin pas mkhan rin po che rnal 'byor 'jam dpal bzang po'i dbu byas pa'i 'dir yod thams cad la 'phar
ja dang / 'bras sil re bzos gsungs pa'ang de kho na ltar bgyis pa dang / de nas bdag la thog mar 'dir grwa pa zhig gis lam dus dang / gtor bsngo 'don pa sogs bgyis kyang
rten 'brel 'dra la'ang cung mi btub pa 'dra bas/ khyod kyis de ring nas bzung zhag bdun gyi bar la gnas khang 'dir lam dus dang gtor bsngo rnams ma chag par gyis/ de nas
grwa pa 'dra la 'don du bcug pas chog ces

bka' stsal byung ba ltar gus phran nas kyang de bzhin du bgyis pa dang / de nas sde srid sangs rgyas rgya mtshos mdzad pa'i bai dkar gyi dris lan 'khrul snang g.ya' sel zhes
sde dge'i spar ma pod gnyis yod pa de khyer shog gsungs pa ltar phul bas/ de'i nang du cig 'tshol bar mdzad kyin 'dug pa la bdag gis btsal na zhus par/ 'o na pod dang po
de'i ldeb nyis brgya bcu drug bcu bdun skor zhig tu yod snyam pas de longs gsungs pa ltar blangs pas/ de na 'byung ba rags pa thim tshul dang / phra ba snang mched thob
gsum la sogs pa'i bshad pa 'dra 'dug pas de la zhib par gzigs song ba dang / de nub kyang sku khams skyon med tsam du snang zhing / de'i phyi nyin tshes bco lngar yang sku
khams de mus su mchis pa dang / de ring tshes bco lnga yin pas sangs rgyas kyi 'phel gdung zhig gsol dgos tshul gsungs pa ltar phul pas thugs smon dang bcas te gsol song
ba dang / gzhan yang thog mar sku bsnyun pa'i tshul bstan pa nas bzung ste dus thams cad du thugs rig cung zad re 'thibs par gyur pa na/ de 'phral res 'ga' yi dam la gtor
ma 'bul tshul dang / res 'ga' ma rgyud pa'i lugs kyi tsham rngams sngags kyis bsrung ba'i tshul la sogs pa'i phyag rgya 'dra rtag tu mdzad 'dug pa dang / bco lnga'i nub
mo sku khams kyang je lcir song ba dang / da nged 'di ltar sdod pa yin gsungs shing zhabs skyil krung dang / sku gzugs drang por bsrangs te bzhugs song ba dang / gsol
chas kyi rigs la dwang ga gtan nas ma mchis na'ang / bdag cag rnams kyi blos mi bzod pa lta bu'i gsol ja dang bzhes 'jam 'dra bteg kyang / da nged ting nge 'dzin bsgom pa
la bsam gtan gyi zas bza' ba yin mod/ kha zas kyis dgos pa med lta bu gsal por rang

min pa zhig bka' stsal byung ba ni gsung sgros kyi tha ma yin la/ de nas bzung gsung sgros gtan nas mi mdzad par 'dug cing / de'i mtshan mo dang / phyi nyin tshes bcu drug
bcas su'ang sku gzugs drang por bzhugs 'dug pa dang / de nyin e waM pa'i lho pa khang tshan gyi grwa pa zhig phyogs gzhan zhig nas tshur 'ongs pa'i mthong snang du/ dgon
pa 'di sprin lta bu'i 'od dkar po zhig gis gtums 'dug pa'i 'ja' sne lho nub ngos su song ba zhig 'dug zer ba thos pa dang / gzhan yang de skabs rnams su chu 'dus sogs yul
phyogs gzhan du'ang 'ja' sprin mtha' yas pa ngor gyi phyogs su 'gro bar snang bas phal cher gyis ci yin nam zer zhing / rgyus yod 'dras rje 'di zhabs pad brtan min 'dra
byung ba min nam zhes phan tshun gleng ba byung zhes gzur gnas 'ga' re'i ngag las rjes su thos shing / bdag cag rnams ni mya ngan gyis non te ci bya gtol med du gyur rung
/ rje rang la gsol ba 'debs pa dang / da dung yang sku rim phran phran 'dra bsgrubs pa las gzhan pa'i thabs zad pa dang / de'i phyi nyin tshes bcu bdun gyi snga dro e waM
pa'i gtsug lag khang du dge 'dun rnams tshogs pa'i tshe/ rgyab ri'i ngos su 'ja' kha dog lnga ldan zhig zug pa grwa pa gcig gis mthong 'dug ces zer la/ de nas nyi ma rtse
shar tsam na/ rje rang gis phyag mdzub nam mkha' la bstan cing / sku 'khor ba rnams la 'dir ma sdod ces pa'i brda lta bu mdzad cing / de nas yun cung zad cig nas rlung
phyir lan gsum 'bud par mdzad pa'i rjes su ljags dbugs mi snang bas/ bdag gis da ni zhi bar gshegs pa lags pas thugs dam rigs la mi lhod par zhu zhes lan gsum tsam zhus
pas/ phran bu'i dbu gug tsam zhig mdzad/ mdor na dgung grangs gya bdun du phebs

pa chu khyi hor zla gsum pa nyis brtsegs kyi gsum pa snga ma'i tshes bcu bdun res gza' lhag pa dang / skar ma sa ri 'dzom pa'i nyi dros sbrul gyi steng du gzugs sku'i bkod
pa chos kyi dbyings su bsdus shing / nyi zla'i rlung dang byang sems kyi stobs thams cad rtsa a ba dhU ti'i nang du bsdus te rnam kun mchog ldan gyi stong pa nyid dang /
mchog tu mi 'gyur ba'i bde ba chen po zung du 'jug pa'i 'od gsal phyag rgya chen po'i ngang du mnyam par bzhag pa'i tshul bstan par gyur to/ /de'i tshe nam mkha'i phyogs
bzhi nas sprin dkar po snam bu brkyangs pa lta bu bzhi nar gyis byung ste rje 'di'i gzim chung gi steng ngos kyi nam mkhar 'dus shing / de nas phyogs thams cad nas sprin
mchod pa'i gzugs brnyan can mang po nang du 'du ba zhig 'dug ces grwa pa kha cig gis zer ba dang / yang grwa pa kha shas kyis ni 'ja' kha dog lnga ldan rtsa ba gcig pa lhor
bstan cing / rtse mo mang por gyes pa byang ngos su bstan pa zhig shar song zer ba dang / yang bya bral ba kha cig gis ni 'ja' kha dog lnga ldan ring thung gsum shar song
zer zhing / bdag cag gis zur tsam mthong ba la ni sprin mchod pa'i gzugs brnyan can mang po phyogs thams cad nas nang du lhags pa zhig ni nges par 'dug cing / gang ltar
yang bdag cag rnams ni mas bu bor ba bzhin du sdug bsngal drag pos non par gyur rung / bla ma'i thugs rje la ni nye ring med pa dang / byin rlabs la 'du 'bral med pa kho
na rgyu mtshan du byas nas rang gis rang la sems gso bgyi ba dang / rje rang la gsol ba rtse gcig tu 'debs pa las gzhan pa'i thabs zad cing / de ma thag nas bzung bdag
cag dge slong bzhis thugs dam ma grol gyi bar du rje rang gis dus rgyun du gsungs pa'i yi dam gyi lha'i sgrub thabs rnams dang / gtor bsngo

dang bcas pa nyin re bzhin thun gnyis su bcad nas nyams su blangs pa dang / zhi bar gshegs pa nas bzung thugs dam ma grol gyi bar la sku'i gzi mdangs dus rgyun pas legs shing
/ sku sha dkar ba dang / zhal ras kyi ngos su gnyer ma'ang cher med pa'i gzhon sha chags par mchis shing / de nas zla ba de'i tshes bcu dgu'i nub mo bdag gi rmi lam du'ang
/ rje rang nyid bsnyun gzhi las grol ba'i snang ba za zi 'dra byung ba dang / rje 'di'i zhal slob hor nyag brag sprul sku'i mnal lam du'ang / rje 'di thugs dam las grol
te phyag na bum pa zhig bsnams te dbang bskur ba'i snang ba byung zhes gsungs shing / gang ltar yang tshes nyi shu'i nam ma langs tsam nas bzung ste de nyin nam mkha'
thams cad kha dog sna tshogs pa'i 'ja' sprin gyis gang ba dang / nyi gur phub pa sogs thams cad la mngon sum du snang bas/ dgon pa'i grwa pa phal che bas kyang de ring thugs
dam las grol ba gdon mi za zhes gleng ba byung zhing / mtshams pa kha cig gis ni 'ja' kha dog lnga ldan shin tu gsal ba ring thung gsum shar 'dug ces zer zhing / gang
ltar yang nyi ma phyed yol tsam na thugs dam las grol ba'i rtags sngar gyi zhal mdangs glo bur ba de yal ba dang / dbu mdun du cung zad gug pa dang / shangs bug g.yas nas
byang sems dmar po nar tsam zhig babs 'dug pas/ slar yang 'od gsal las zung 'jug gi skur bzhengs te/ dpa' bo dang rnal 'byor ma bsam gyis mi khyab pa ganggA'i klung gi
bye ma snyed kyi grangs dang mnyam pa rnams kyis mchod pa'i khyad par sna tshogs pas mchod cing / sangs rgyas dang byang chub sems dpa'i tshogs dpag tu med pa rnams kyis
bkra shis pa'i cho ga dang bcas pa'i

sgo nas mchog gi grong khyer du gshegs te rdo rje 'dzin pa'i ye shes kyi sku mngon sum mdzad par gdon mi za'o/ /sngar tshes bcu bzhi'i nyin bdag la gnas khang 'dir lam dus
dang gtor bsngo zhag bdun gyis zhes bka' stsal pa'i zhag bdun yang tshes nyi shu'i nyin rdzogs 'gro bar snang bas/ de'ang ma 'ongs lung ston pa'i gsung du mngon no/ /de nas
sgrub thabs rin chen 'bar ba las/ rang nyid lha yi rnal 'byor las/ /bdud rtsi 'khyil ba bzlas pa yi/ /dri zhim chu yis dang por bkru/ /rnam snang mdzad du de bsams nas/
/zhes gsungs pa ltar tshes nyi shu'i nub mo dang / tshes nyer gcig gi tho rangs bcas su bdag cag kha shas kyis dpal kye rdo rje bdag gi rnal 'byor sngon du 'gro ba'i sgo
nas/ las thams cad pa'i bum pa tshul bzhin du bsgrubs shing / de nas tshes nyer gcig gi nyi ma rtse shar tsam na sku gdung rin po cher na bza' bzang po dang bcas te bzhugs
khri'i khar bzhugs su gsol nas/ dad pa can thams cad la mjal kha btang ste gsol ba dang smon lam 'debs su bcug pa dang / de nas grwa pa kha cig gis gzim chung gzhan zhig
tu dpal kye rdo rje'i dkyil 'khor gyi thig btab cing / bdag cag kha shas kyis nyi dros phyi ma tsam na 'jig rten kun gyi mchod sdong bla na med pa'i sku gdung rin po
cher gong du bsgrubs pa'i bum pa'i chus sku khrus legs par gsol zhing / de nas kyang ji skad du dpal kye rdo rje'i rtsa ba'i rgyud rgyas pa las/ sku gsung thugs kyi rig sngags
gdags/ /rang gi lha'am gzhan yang rung / /snying po snying gar gdags par bya/ /khrus kyis dag byas bdud rtsis byug /ces 'byung ngo zhes slob dpon bram ze nag po zhabs
kyi gzhung las gsungs pa ltar sku gsung thugs

kyi sa bon dang / dpal dges pa rdo rje'i rtsa sngags dang / snying po dang / nye snying rnams gog pu la bris shing dri bzang bas byugs pa rnams gnas gsum du sbyar ba dang /
dri bzang po dang / bsil sman sna tshogs pa lhan cig tu sbyar ba'i lde gus yongs su byugs shing / ras ser po mang pos legs par dkris pa dang / dbu rgyan dang / stod g.yogs
smad g.yogs la sogs pa'i lha rdzas kyi na bzas mdzes par spras te/ dpal kye rdo rje'i dkyil 'khor gang du bzhengs pa'i gnas kyi gzim chung du spyan drangs te/ spos mar
me zhal zas rnams re re nas brgya phrag lnga tsam dang bcas pa'i mchod pa'i bye brag mtha' yas dbus su gdung sgrom gyi bzhugs khri'i steng du bzhugs su gsol lo/ /de nas
bdag cag dge slong bcus sku gdung rin po che rnam snang dges pa rdo rjer yan lag bzhi rdzogs su bskyed de bzlas pa bya ba sogs rje btsun rin po ches mdzad pa'i kye rdor dus
tha'i cho ga gzhan phan bdud rtsi sogs nas ji ltar 'byung ba bzhin bgyis so/ /de'i tshe'ang gdung khrus dang por gsol ba dang mnyam du nam mkhar sprin gyi phung po glo
bur du 'dus te/ /gnam lo 'dir de sngon 'brug skad grag pa gtan nas ma thos pas/ de nyin 'brug skad thog ma'i tshul du shin tu gsal ba lan gnyis bsgrags shing / me tog gi
dbyibs lta bu yod pa'i gangs zim bu sa gzhi mdog 'gyur tsam du babs pa dang / de nas sku gdung rin po cher chas 'bul grub la nye ba na/ nyi ma shin tu dro zhing nyi gur
phub pa dang / 'ja' sprin thar thor 'dra' bshar bas skye bo thams cad ngo mtshar ba'i gnas la bkod par gyur to/ /de nub bdag cag dge slong bcus dpal kye rdo rje sta gon gyi
cho ga bgyis pa nas bzung / zhag zhe dgu'i bar du dge slong bcus dpal kye rdo rje'i rdul tshon gyi dkyil 'khor bzhengs te sgrub cing

mchod pa dang / bdag nyid 'jug cing dbang blang ba la sogs pa nyin rer cho ga tshar re ma chag par bgyis pa dang / rje btsun rin po ches mdzad pa'i dus tha'i cho ga gzhan phan
bdud rtsi las/ bdun phrag re re song ba dang dkyil 'khor gyi lha la gsol ba gdab cing dngos grub blangs te gshegs su gsol lo/ /rdul tshon phyags te chu bor dor ba la
sogs pa 'jug gi bya ba rdzogs par bya'o/ /zhes sogs gsungs pa ltar bdun phrag re re rdzogs pa'i mthar rdul chen gyi dkyil 'khor gshegs su gsol zhing / slar thig btab ste
sta gon bya ba sogs tshul bzhin du bgyis pa dang / dus tha'i cho ga dngos ni sngon gyi bla ma gong ma rnams kyis gang zag mchog la ji ltar bya ba'i tshul mang du bshad snang
bas/ de ltar byas kyang phun sum tshogs pa'i yan lag tu 'gyur ram snyam nas thog mar bdun phrag gnyis kyi bar la sku gdung rin po che rnam par snang mdzad kye rdo rjer
bskyed cing / ye shes pa gzhug pa sogs bgyis pa dang / dbang bskur ba ni rje btsun rin po che'i gzhan phan bdud rtsi las/ bla ma'am gang zag mchog la byed na/ dbang la
sogs pa len mkhan ni gang zag mchog de yin la/ dbang skur mkhan ni dkyil 'khor gyi 'khor lo la sogs pa sangs rgyas dang byang chub sems dpa'i tshogs rnams yin zhing / bdag
gis bla ma'i zhabs tog byed par dmigs na bsod nams mchog tu 'gyur gyis/ gzhan du na bdag slob dpon lta bur bsgoms na ni bdag nyid la nyes par 'gyur ro/ /des na bdag g.yog
gam/ zhabs tog byed par bsam pa gal che'o/ /zhes bka' stsal pa ltar/ dkyil 'khor gyi gtso bos dbang rnams phul bar bsams te/ dbang tshig rnams bdag gis brjod pa dang /
maNDal 'bul ba dang / dbang rdzas 'bul ba sogs

las kyi rdo rje'i bya ba thams cad bdag gis bgyis te/ mdor na bdun phrag gnyis kyi bar la/ dus tha'i cho ga dbang dang bcas pa'i zhabs tog bgyis pa dang / bdun gsum pa man
chad la dus tha'i cho ga dang / dbang sogs kyi spros pa ci'ang ma byas par bla ma dang dkyil 'khor gyi gtso bo dbyer med du dmigs te/ bdag nyid 'jug cing dbang blang ba kho
na bgyis pa yin la/ bdun phrag bdun pa'i dkyil 'khor gshegs gsol gyi nyin dpa' bo'i ston mo'am tshogs 'khor du grags pa dang / rdul tshon chu bor spyan 'dren pa dang /
gtor 'bul la sogs pa cho ga mtha' rgyas kyi tshul du bgyis pa dang / de'ang bdun phrag gnyis la bdag cag gi dpal ldan bla ma dam pa nges pa don gyi rdo rje 'chang mkhan
rin po che rnal 'byor 'jam dpal bzang po tshogs kyi rdo rje slob dpon chen por phebs shing / de 'phros thams cad la bdag gis rdo rje slob dpon gyi khul bgyis pa dang / de
thams cad la'ang nyin re bzhin dge slong re la phyag 'gyed dngul zho re phul ba sogs bsnyen bkur zhabs tog zab par bgyis pa dang / gzhan yang thog mar thugs dam grol ba
nas bzung / sku gdung rin po cher zhugs ma phul gyi bar du nyin re bzhin spos mar me zhal zas rnams re re nas brgya phrag gnyis gsum re ma chag par phul ba dang / de nas
kyang dpal kye rdo rje'i dkyil 'khor la nyin re bzhin rnam gsum brgya mchod re ma chad par phul ba dang / yang zhi bar gshegs pa'i phyi nyin tshes bco brgyad nas bzung ste/
dgung zhag zhe dgu ma rdzogs kyi bar zhag lnga bcu nga gsum la nyin re bzhin dge slong bcus snga dro bdag bskyed bsnyen rgyas dang 'brel pa'i dpal kun tu rig pa'i ras
bris kyi dkyil 'khor la brten pa'i cho ga dang / phyi dro bdag bskyed

rdo rje sems dpa' dang 'brel ba'i kun rig gi cho ga re ste tshar gnyis gnyis ma chad par bgyis pa dang / de'ang bla ma dang dkyila'akhor gyi gtso bo dbyer med du dmigs te bdag
nyid 'jug cing dbang blang ba kho na bgyis pa yin la/ khyad par bdun tshigs re re rdzogs nyin dge tshogs byang chub tu bsngo ba'i phyir/ tshogs kyi rdo rje slob dpon
du bla ma re re gdan zhus dang 'brel bar dge slong nyi shu res kun rig gi cho ga tshar gnyis re bgyis pa dang / de thams cad la'ang nyin re bzhin mchod pa shin tu rgyas pa
dang / grwa pa re la nyin rer phyag 'gyed dngul zho re phul ba sogs bsnyen bkur zab pa dang / yang bdun tshigs re re'i mtshams su dge slong bzhi res rje btsun rdo rje rnal
'byor ma'i siddhu ra'i dkyil 'khor bzhengs te sgrub cing mchod pa dang / bdag nyid 'jug cing dbang blang ba sogs bgyis pa dang / yang e waM pa'i lam 'bras lha khang sogs
dang / rje rang gi gzim chung khag bcas su re mos kyis nyin re bzhin brgya mchod re dang bcas te dge slong bcu skor res snga phyir bla ma mchod pa nyin nyi shu skor bgyis
pa dang / de dag so sor grwa pa re la nyin rer yon 'bul dngul zho re dang bcas pa'i bsnyen bkur zab pa dang / thugs dam grol ba nas bzung rim gyis e waM bla brang gzhung
du mkhan rin po che khri thog pa ngag dbang bsod nams rgyal mtshan gyi mdun du skyabs mgon rdo rje 'chang de nyid kyi dgongs pa chos dbyings su rdzogs pa'i ljags bsngo
thugs smon zhu mtshon lha gos/ rdor dril/ gos chen gyi stod rtse spus legs/ chung ja 'khor drug gcig bcas phul ba dang / de bzhin du klu ldings zhabs drung rin po che
byams pa tshul khrims phun tshogs pa dang / khang gsar zhabs drung rin po che ngag dbang blo gros snying po bcas so so'i mdun du'ang ljags bsngo zhu mtshon gyi 'bul ba gong
mtshungs

re phul ba dang / bla brang phan bde khang gsar du mkhan rin po che dang zhabs drung gnyis ka de skabs khams su phebs nas bzhugs med kyang / de dag gi 'bul skal dang mchod
thebs kyi zhabs 'debs bcas su ston pa'i gser sku/ rdo dril dang / rgya rol cha/ dngul ting bdun tshar/ ras lhwam/ chung ja 'khor gnyis bcas phul ba dang / bdun tshigs dang
po rdzogs nyin kun rig gi rdo rje slob dpon du klu ldings zhabs drung rin po che byams pa tshul khrims phun tshogs pa gdan zhus kyi 'bul bar gser zangs kyi sgrol dkar/
zangs bum dngul kham kha rgyan dang bcas pa cha gcig /rgya rol cha/ dngul gyi ting phor bdun tshar/ gos chen gyi stod 'bogs/ sku ber/ zhabs lhwam 'ja' chen/ phying khra/
ljon ja 'khor drug gcig /'bras do sogs phul ba dang / bdun tshigs gnyis pa rdzogs nyin khang sar zhabs drung rin po che ngag dbang blo gros snying po gdan zhus kyi 'bul bar
gser zangs kyi jo bo/ ting shags dngul thag can/ rgya rol cha/ dngul gyi ting phor bdun tshar/ dngul gyi mchod kong / zangs bum dngul kham kha rgyan dang bcas pa cha/
gos chen gyi stod 'bogs/ gos sgrim gser gyi mtha' lcags can gyi sku gzan/ gos chen gyi zhabs lhwam 'ja' chen/ sa gdan/ ljon ja 'khor drug gcig /'bras ltang bcas phul ba dang
/ bdun tshigs gsum pa dang / bzhi pa dang / lnga pa rnams su khang ser dpon slob rin po che dang / dpon slob las thog pa dang / phu mgo sprul sku bcas gdan zhus kyis
so sor rdor dril dang / phrug gzan dang / ljon ja 'khor re re bcas phul ba dang / bdun drug par lung rig smra ba sprul sku shes rab rgya mtsho bar yang 'bul ba gang 'os dang
/ bdun tshigs bdun pa rdzogs nyin gyi tshogs

dbur mkhan chen rdo rje 'chang rnal 'byor 'jam dpal bzang po phebs te dge tshogs byang chub tu bsngo ba sogs cho ga mtha' rgyas su mdzad pa dang / e waM pa'i gtsug lag khang
du'ang nyin re bzhin brgya mchod re dang bcas te dge 'dun gang yod kyis kun rig gi cho ga nyin bdun dang / bla mchod nyin gnyis bcas tshogs pa'i thog mar/ nyin bzhi la
dge slong re la nyin re bzhin phyag 'gyed dngul Tam phyed re phul ba dang / de rjes nyin lnga la nyin re bzhin grwa pa nyi shu la phyag 'gyed ljon ja brgyad pa sbag re phul
ba dang / de dag gi dge rtsa thams cad byang chub snying por bsngo ba'i slad du mkhan rin po che khri thog pa tshogs bsngo lan gnyis gdan zhus kyi 'bul bar ljon ja 'khor
drug gsum/ gos chen bcas phul ba dang / dpon slob las thog par yang tshogs bsngo zhu rten snga phyir lan gsum tsam phul ba dang / de rjes sa ga zla ba'i nang e waM pa'i
gtsug lag khang du dge 'dun gang yod kyis ngor lugs dkyil 'khor lnga'i sgrub mchod tshogs pa'i skabs kyang / 'phar ma nyin gcig gtsugs te/ de'ang rten gyi drung du brgya
mchod gnyis dang / dkyil 'khor so sor mchod pa dang / dge 'dun rnams la mang ja'i bsnyen bkur ba sogs zab pa dang / snga tshogs su grwa pa bcu re la phyag 'gyed ljon ja
brgyad pa sbag re dang / phyi tshogs su grwa pa re la phyag 'gyed dngul Tam re dang / dar gyi tshab ra bcas phul ba dang / de nyin mkhan rin po che khri thog pa tshogs kyi
rdo rje slob dpon du phebs pa'i 'bul ba dar ras gos chen mgo snam la sogs pa'i tshan grangs mang po/ ljon ja 'khor drug gnyis/ shing thog /'bras dos sogs zab par phul
ba dang / dpon slob dang / zur bzhi slob dpon bzhi dang / chos khrims sogs su rnam gzhag gang zab bcas phul ba dang / tshur yang snga phyir e waM pa'i bla brang khag rnams
dang / thar rtse rang gi grwa tshang dang / ltos rigs

rnams nas gdung 'bul byung ba thams cad kyang gong 'og gi dge tshogs rnams su smin nges zhus pa dang / gzhan yang bkras lhun du paN chen thams cad mkhyen pa'i mchog sprul rin
po che'i mdun ljags bsngo zhu rten dang / chibs pa sga 'byar spus legs dang / ljon ja 'khor drug gnyis dang / dngul Tam srang bco lnga bcas phul ba dang / dgon de'i lha
khang khag thams cad la mchod 'bul shin tu zab pa dang / yongs 'dzin rin po che/ sngags chen/ zur bzhi bcas kyi bla ma so sor ljags bsngo zhu mtshon gyi 'bul ba dang /
tshogs chen la mang ja dang / de'i nang gses khron sbug mi tshan la mang ja bcas zab pa dang / khyad par bod kyi rdo rje gdan dpal sa skya'i chos grwa chen por khri chen
thams cad mkhyen pa ngag dbang bkra shis rin chen gyi spyan sngar ljags bsngo zhu mtshon gyi 'bul bar/ dar gos chen la sogs pa'i tshan grangs/ gser zangs las grub pa'i sangs
rgyas mar me mdzad/ rdo dril/ dngul gyi bum pa kha rgyan bcas pa/ dngul Tam srang bco lnga/ ljon ja 'khor gnyis bcas dang / 'jam mgon dngos grub dpal 'bar/ ngag dbang
rdo rje rin chen/ gdung sras kun dga' bsod nams bcas so so'i mdun du gser zangs las grub pa'i sku 'dra re dang / rdo dril/ sil snyan/ dngul Tam srang lnga re/ ja brgyad
pa 'khor drug re re bcas phul ba dang / gdung sras sku chung ba gnyis so sor rdo dril/ bzang ja spag gnyis re/ dngul Tam srang gsum re bcas phul ba dang / rje btsun ma bgres
gzhon yod do cog dang / lha khang mkhan rin po che bcas su bsngo zhus kyi 'bul ba dang / chos grwa chen po der bzhugs pa'i rten gsum ngo mtshar can so so'i mdun du brgya
mchod dang / mgon khang khag rnams su sa lam gyi bar chad zhi zhing thugs bzhed lhun gyis grub pa'i phyir chos srung rnams la skong phrin dang / dge 'dun 'dus pa rgya

mtshor mang ja'i bsnyen bkur bcas bsgrubs pa dang / zhwa lu ri sbug mchog sprul rdo rje 'chang chen po'i spyan sngar ljags bsngo zhu mtshon dngul Tam srang lnga dang / ljon
ja 'khor drug gcig bcas dang / zhwa lu ri mthil gyi slob dpon rnams su bsngo zhus dang / dgon par mang ja'i bsnyen bkur/ gzhan yang rgyal rtse dpal 'khor chos sde dang /
de'i nang gses gur pa gra tshang pa/ nyang stong skyid sbug gi sgrub sde/ theg mchog gling / dga' ba gdong / snar thang / byang chen sgrub ste/ gangs can chos sde/ gnas
chos sde/ khro phu/ gnas phur mo chos rdzong gi sgrub sde khag /lhun po rtse/ rab brtan chos lung gi sgrub ste/ byang chub gling gi sgrub sde stod smad/ 'dar chos 'khor yang
rtse/ rgyang 'bum mo che/ lha rtse chos sde/ rtag brtan phun tshogs gling / ri khrod jo nang / snying ri'i sgrub sde khag /rta nag thub bstan/ bzhad thub bstan yangs
pa can/ rta nag sgrol ma phug /shangs rgya tsho chos sde/ dben dgon ri khrod/ srad brgyud pa/ srad dgon khra/ srad mkhar chen gyi sgrub ste/ srad chos 'khor gling rnams kyi
rten gsum rnams la mchod 'bul dang / bla ma mtshan snyan che ba phal che bar bsngo zhus dang / dgon pa rnams la mang ja'i bsnyen bkur ba bcas bsgrubs shing / de dag gi
dus kyi tshe'ang / thog mar bdun phrag gnyis tsam gyi bar la nyin re bzhin me tog gi dbyibs lta bu yod pa'i gangs zim bu cung zad re babs pa dang / khyad par bdun tshigs
re re rdzogs mtshams kyi dpal kye rdo rje'i dkyil 'khor gshegs gsol gyi nyin snga phyi thams cad du nyi gur phub cing kha dog lnga ldan gyi 'ja' shar ba dang / bdun tshigs
gnyis pa'i kye rdo rje'i dkyil 'khor gshegs gsol tshar rjes bdag cag 'ga' zhig gis sku gdung rin po che'i mdun lam zab bla ma mchod pa'i sgo nas dbang bzhi blang ba sogs
bgyis pa'i tshe'ang glo bur du kha dog lnga ldan gyi 'ja' sprin 'dra shar song zhes phyi rol na yod

pa kun gyis zer zhing / gang ltar yang bdun tshigs gnyis pa rdzogs pa'i rjes su/ spyir khang steng la sogs pa'i sa dul ba rnams su sa chog ma byas kyang chog mod/ 'on kyang
byas pa nyid phun sum tshogs pa'i yan lag tu 'gyur bar sems nas/ sa chog mdor bsdus tsam sngon du btang nas gdung khang brtsigs shing / de'ang bu ston gyis mdzad pa'i mi
'khrugs pa'i gshin po rjes 'dzin sogs nas bsreg khang brtsig tshul mi 'dra ba 'ga' re gsungs pa bzhin gang byas kyang rung mod/ 'on kyang thar paN gyi kye rdor dus tha'i
cho gar myang 'das mchod rten gyi dbyibs su brtsigs par bshad pa bzhin/ gdung khang myang 'das mchod rten gyi dbyibs su brtsigs pa dang / sbyin sreg kyang kha cig gis 'jig
rten pa'i gtam dpe la khungs su bcol nas sbyin sreg gcig kho na las mang po mi 'dod pa yod mod/ rang gzhan gyi grub mtha' mang po'i sngon gyi phyag len la/ 'byor pas lcogs
na sbyin sreg gsum bzhi tsam yang bya ba'i srol byung 'dug pa ltar/ de ltar byas pa la 'gal ba ci'ang yod par mi sems te/ rang rang gis lha de dang der bsgoms nas bsreg
rdzas 'bul ba yin pas blo gu dogs pa de 'dra mi dgos pa'i phyir ro/ /de'i phyir na kye rdor dang kun rig gnyis kyi sgo nas sbyin sreg 'bul bar brtsams shing / thab kyi
thig tshon yang rgyud sde gong 'og gi babs dang bstun te 'og tu kun rig dang / de'i steng rgya lcogs lta bu'i steng du kye rdo rje'i sbyin sreg gi dkyil 'khor bris pa dang
/ sngar kye rdo rje'i sgo nas sku gdung rin po cher gnas yig gdags pa dang / rnam snang dges pa rdo rjer bskyed pa sogs grub zin pa yin na'ang / kun rig gi sngon 'gro'i
rdo rje sems dpa' bskyed pa dang / gnas yig gdags pa sogs bgyis kyang mi 'gal bar sems nas hor zla gsum pa phyi ma'i tshes drug gi nyin/ kun rig gi rnal 'byor pa

rnams kyis sku gdung rin po che rdo rje sems dpar bskyed pa dang / gnas yig gdags pa sogs bgyis pa dang / de nub mchod pa'i bye brag 'ga' zhig dang bcas te sku gdung rin po
che gdung khang du spyan drangs pa dang / de'i phyi nyin tshe bdun gyi snga dro mkhas dang grub pa'i gtsug rgyan khang gsar mkhan rin po che ngag dbang bsod nams rgyal mtshan
pa tshogs kyi rdo rje slob dpon chen por gdan drangs shing / bsnyen pa song ba'i dge slong bcu phrag gcig dang bcas pas dpal kye rdo rje'i sgo nas sku gdung rin po
cher zhugs 'bul ba dang / lung rigs smra ba sprul sku shes rab rgya mtshos dbu byas pa'i dge slong kha shas kyis bcom ldan 'das kun tu rig pa'i sgo nas sku gdung rin po cher
zhugs 'bul ba'i zhabs togs rgyud sde nas ji ltar gsungs pa bzhin du bsgrubs shing / de'i tshe'ang thog mar sbyin sreg gi mgo tshugs pa nas bzung ste/ de nyin nam mkha'
thams cad kha dog sna tshogs pa'i sprin gyis gang ba dang / kha dog lnga ldan gyi 'ja' ring thung gsum tsam shar ba dang / dgon gsham gyi grong pa rnams kyis yar bltas
pa'i tshe gdung khang gi steng du 'ja' kha dog lnga ldan gnyis zug 'dug ces gleng ba dang / me tog gi dbyibs lta bu yod pa'i gangs thar thor 'dra'ang skabs skabs su babs
pa dang / thog mar zhugs 'bul ba'i tshe me rang 'bar lta bu'i shin tu 'bar sla ba dang / de'i dus kyi dud pa ni thog mar gdung khang gi steng du 'khyil ba snyam byed cing
/ de ma thag nas dud pa rnams dgon pa'i shar ngos kyi bskor lam gyi steng gi nam mkhar song zhing / de nas dgon pa la g.yas skor lan cig byas nas/ mthar nam mkha'i 'ja'
sprin rnams dang dbyer med du 'dres pa'i tshul gyis yal bar gyur pa dang / me lce rnams kyang kha dog dkar gsal 'od dang ldan zhing / gzhan du 'khyag 'khyog med par rtse
mo rnams rtsa ljang gshibs pa ltar gyen kho nar 'bar ba'i ya mtshan pa dang /

skabs skabs su bkra shis pa'i ri mo'i dbyibs lta bur 'bar ba dang / khyad par dri bzang pos dgon pa'i gling thams cad la khyab pas skye bo mtha' dag ngo mtshar ba'i gnas la
bkod par gyur to/ /de nyin mkhan rin po che khri thog pa'i mdun du gser zangs las grub pa'i ston pa'i sku dang / phyag ting dngul thag can/ rgya rol che legs cha/ zangs
bum dngul kham kha rgyan dang bcas pa/ dngul gyi ting phor bdun tshar/ gos chen ser po gser Tam can gyi sku stod/ gos chen gser Tam gyis mtha' lcags byas pa'i sku gzan/ mgo
snam gyi zhabs chags 'ja' chen/ phying khra/ ljon ja 'khor drug gnyis/ 'bras dkar ltang bcas phul ba dang / de byings thams cad la'ang rnam gzhag dang / yon 'bul la sogs
pa'i bsnyen bkur zab par bgyis so/ /de nas mchod pa dang bcas te zhag bdun song ba'i mthar gdung khang zhal phye ba na gdung rus ni phal che ba zla ba ltar dkar ba dang
/ mthing shun ltar sngo ba'ang re gnyis tsam snang la/ gang ltar yang gdung rus nyung tsam zhig las mi snang bas thams cad yid mi ches pa lta bur byung pa ni/ ring bsrel
dang bcas pa'i gdung ngo mtshar ba rnams bdag cag skal ba dman pa rnams kyi bsod nams kyis mi 'chun par mthong nas dpa' bo dang mkha' 'gro ma rnams kyis spyan drangs par
gdon mi za'o/ /gang ltar yang rgyud sde rnams nas ji ltar bshad pa bzhin gyis gdung rus rnams btus te/ dpal kye rdo rje'i sgo nas bsgrubs pa'i bum chu dang / dge slong
brgyad tsam gyi kun rig gi sgo nas bum pa tshul bzhin du bsgrubs pa'i chus yang dang yang du sku khrus gsol zhing / slar gdung rus zhib par 'dur te rin po che'i phye ma dang
/ dri zhim pos sprus pa'i

'jim pa gtsang ma dang lhan cig tu bsres te/ 'jim pa byin rlabs sngon du 'gro ba'i sgo nas bla ma yi dam sangs rgyas byang sems chos srung nor lha dang bcas pa'i sku 'dra mang
du spar btab cing / de rnams la'ang rab tu gnas pa brgya tshar 'gro nges bgyis pa dang / yang gdung thal rnams la'ang gdung rus shin tu zhib pa phran bu 'dres snang bas/
de dag kyang shin tu zhib par 'dur te/ dri zhim po'i chus sprus pa'i 'jim pa dang bsres te/ 'jim pa byin rlabs sngon du 'gro ba'i sgo nas/ rigs lnga'i sa bon dang / gtsug
tor dri med kyi gzungs dang / rten 'brel snying po bcas kyi gzungs gzhug dang ldan pa'i sAtstsha 'bum ther cung med tsam bzhengs shing / de thams cad la'ang rab tu gnas
pa bgyis pa dang / khyad par lo de'i hor zla dgu pa'i nang phyi rten khang bu brtsegs pa'i mchod rten bzhengs par/ thog mar sa chog mdor bsdus dang / sa bdag lto 'phye'i
thig dang / gter bum 'jug pa sogs sngon du 'gro ba'i mchod rten gyi phyags tshad rnams ngor chen rdo rje 'chang yab sras kyi bzhed pa ji lta ba bzhin du bgyis pa dang
/ de'i nang du'ang mtshan nyid dang ldan pa'i srog shing la ji skad bshad pa ltar gyi gzungs 'jug pa dang / 'bri ba sogs dang / khyad par bla ma brgyud pa'i mtshan 'bum
nas bzung / chos srung nor lha dang bkra shis kyi bar thams cad go rim ma 'phyugs pa gong ma'i phyag len ji lta ba bzhin dang / 'og tu gnod sbyin 'khor lo dang nor lha'i
gter bum bcas dang / khyad par sAtstsha rnams kyang yongs su rdzogs par bzhugs su gsol zhing / de dag kyang sa rdo spungs pa lta bu ma yin par re re nas pad spungs mchod
rten shar du bstan te bsgrigs pa dang / star re bsgrigs tshar ba'i rjes su sAtstsha rab gnas mdor bsdus

re'ang bgyis pa dang / de dag gi bar thams cad kyang bsang dang shugs phye kho nas bkang ba sogs mdor na tshul ldan bzhin du bzhengs pa'i mchod rten la/ lung rig smra ba sprul
sku shes rab rgya mtsho sogs dge slong bcu gsum gyis tshe dpag tu med pa la brten pa'i rab tu gnas pa bgyis pa dang / yang hor zla gsum pa phyi ma'i yar tshes nas bzung
ste rta nag lha bris pa bos te/ gtsug lag khang du bsham rgyu'i dus thang rin po che che legs shin tu sgros gtsang bar bzhengs te gong gsham zhal khebs thams cad kyang
phun sum tshogs par bgyis pa la/ mkhan chen rdo rje 'chang rnal 'byor 'jam dpal bzang po dbur bzhugs pa'i bdag cag dge slong kha shas dang bcas pas tshe dpag med la brten
pa'i rab tu gnas pa bgyis te/ hor zla lnga pa'i tshes bcu bdun gyi nyin e waM pa'i gtsug lag khang du spyan drangs/ de nyin bdag gis gtsug lag khang der mchod pa'i phreng
ba brgya phrag dang bcas shing / dge 'dun gang yod kyis bla ma mchod pa tshogs pa la/ dge slong re re la phyag 'gyed dngul Tam re dang bcas pa'i bsnyen bskur phun sum
tshogs pa dang / mkhan rin po che khri thog pa'ang tshogs bsngor gdan zhus kyi 'bul ba gang zab bcas bsgrubs pa dang / zhal chems su yod pa'i gnas bcu'i zhal thang dang /
gshed dmar dkyil thang rnams kyang shin tu sgros gtsang bar bzhengs pa dang / yang hor zla lnga pa'i nang rtse gdong nas zangs rdung mkhas pa mi bzhi bos te/ nang rten 'dra
sku rin po che gser zangs las grub pa sku dngos mda' tshad tsam khri rgyab dang bcas pa dang / mdzod mkhyen rab bzang po dang gnyer sher seng gnyis nas rin chen gnyis
pa 'degs srang brgyad cu las grub pa'i lha babs mchod rten mda' tshad tsam pa la rin po che du ma'i phras mdzes

par spud pa bcas kyang zla ba gsum gyi khongs su shin tu sgros gtsang bar bzhengs grub pa la/ yungs 'bru lta bu'i ring bsrel dang / sku 'dra li ma dang / byin rten khyad par
du 'phags pa 'ga' zhig dang / srog shing mtshan nyid dang ldan pa dang / bla ma brgyud pa'i mtshan 'bum nas bzung ste/ bkra shis kyi bar rgyud sde bzhi dang 'brel ba'i
gzungs bsam las 'das pa dang / sku gdung yid bzhin nor bu'i cha shas las grub pa'i sku 'dra rnams kyis phyur bur bkang ste/ tshul bzhin du bsgrubs pa'i nor lha'i gter bum
dang / gnod sbyin 'khor los zhabs bsdams pa'i bar rje btsun gong ma'i phyag len ji lta ba bzhin bgyis pa la/ mkhan chen rdo rje 'chang rnal 'byor 'jam dpal bzang po tshogs
kyi rdo rje slob dpon chen por phebs te bdag cag dge slong bcu phrag gcig dang bcas pas dpal kye rdo rje la brten pa'i rab gnas nyin gang ma zhig mdzad de byin rlabs kyi
gzi 'od 'bar bar mdzad pa dang / slar yang bdag cag dge slong bcu gsum gyis dpal kye rdo rje'i rdul tshon gyi dkyil 'khor bzhengs te sgrub mchod dang 'brel bar rab gnas
shin tu rgyas pa nyin lnga pa zhig kyang bgyis pa yin no/ /de dag gi tshe bzo bo thams cad la'ang skabs skabs su ston mo dang / rgyun gyi bza' btung sogs shin tu zab pa
dang / yon dang gnang sbyin la sogs pas shin tu yid tshim par byas so/ de dag gi skabs su'ang gegs kyi rnam pa cung zad tsam yang med cing / mthun rkyen rnams kyang 'bad
rtsol med par rang shugs kyis 'grigs pa sogs mdor na tshogs chung dus bde blag tu grub pa'ang rje nyid kyi thugs rje kho nas yin par gdon mi za'o/ /gzhan yang ldan ma mtshams
pa dpal ldan don grub par zla ba drug gi mtshams brgyags phul te/ sngar zhal chems su stsal ba'i 'khor

lo bde mchog lU hi pa'i bsnyen tshad mthar phyin par bgyis pa dang / yang gzugs sku'i bkod pa chos dbyings su bsdus pa'i tshul bstan pa nas bzung deng sang gi bar phal che
bar zla re bzhin dus chen dang bstun te dge slong kha shes kyis bla ma mchod pa ma chag pa dang / chu phag hor zla gsum par lo dus kyi dus chen dang bstun te bdag cag dge
slong bcus dpal kun tu rig pa'i rdul tshon gyi dkyil 'khor bzhengs te sgrub cing mchod pa dang / bdag nyid 'jug cing dbang blang ba dang bcas nyin lnga pa zhig bgyis pa
dang / khyad par zla de'i tshes bcu bdun gyi nyin dge slong nyung bsdus kyi ser sbreng dang bcas te 'dra sku rin po che lam 'bras lha khang du gdan drangs te gos chen gyi
sku ber la sogs pa'i na bzas bklubs te bzhugs su gsol zhing / de'i sku mdun du rin chen gnyis pa 'degs srang bdun dang zho bdun las grub pa'i phud kong / dngul srang bdun
dang zho bzhi las grub pa'i spyi blugs/ dngul srung bcu bzhi las grub pa'i kar 'dzin gyi steng zhal kar yu ring zas snas bkang ba/ dngul srang dgu dang zho do las grub
pa'i bzed zhal/ rdo dril gser mgo can/ Da ma ru dngul dkris can/ phyag ting dngul thag can/ dngul las grub pa'i nang mchod ka pA la/ dngul srang nyer gcig las grub pa'i bum
pa cha la kha rgyan bum gos dang bcas pa/ dngul srang drug dang zho brgyad las grub pa'i 'bru spar rnams kyang sbyor 'jags zhus pa dang / de nyin nas bzung nyin gsum la
rnam lnga brgya mchod dang bcas te dge slong bcus bla ma mchod pa bgyis par bsnyen bkur phun sum tshogs pa bsgrubs pa dang / yang tshes bcu bdun gyi nyin e waM pa'i gtsug
lag khang du dge 'dun gang yod kyi bla ma mchod pa tshogs par brgya mchod dang / mang ja dang gral 'gyed la

sogs pa'i bsnyen bkur shin tu bzang bar bgyis pa yin no/ /gzhan phyogs tha dad nas kyang mgon po gang gi thugs sras rnams kyis thugs kyi dgongs pa yongs su rdzogs pa'i slad
du rnam par dkar ba'i sgo 'phar yangs por phyes pa'i tshul rnams ni re re nas smos kyis mi lang ngo / /mdor na bka' drin gyi cha shas phra mo tsam yang 'di nas byang chub
bar du gzhal dka' ba'i bdag cag gi dpal ldan bla ma dam pa yon tan rin po che'i phung por gyur pa 'di'i phyogs su bdag cag rnams kyis lus longs spyod dus gsum du bsags
pa'i dge ba'i rtsa ba dang bcas pa thams cad bskal pa'am bskal pa las lhag par nyin re bzhin 'bum phrag du mar btang yang chung ba'i skyon kho na las ma mchis mod/ re zhig
bdag cag rnams kyi nus pa ni de tsam du zad do/ /de ltar bdag cag gi dpal ldan bla ma dam pa 'di ni don dam par bskal pa dpag tu med pa'i sngon rol nas skye 'chi'i spros
pa thams cad yongs su spangs kyang / kun rdzob tu bdag lta bu'i gdul bya rtag 'dzin can rnams 'dul ba'i slad du/ gzugs sku'i bkod pa chos dbyings su bsdus pa'i tshul bstan
par gyur mod/ 'on kyang 'khor ba ji srid gnas pa de srid du sprul pa sna tshogs pa'i sgo nas sems can gyi don rgyun chad med par 'bad med lhun grub kyi tshul du mdzad
pa yin te/ spyod 'jug las/ yid bzhin nor bu dpag bsam shing / /ji ltar re ba yongs skong ba/ /de bzhin gdul byar smon lam gyi/ /dbang gis rgyal ba'i skur snang ngo / /zhes
dang / rdo rje gur las/ gdul ba'i 'jig rten mthong nas ni/ /'di yi gzugs ni du mar byed/ /sangs rgyas sems can skyabs bzhed pas/ /sangs rgyas gar ni rol par mdzad/ /ces
gsungs pa ltar ro/ /nyin byed nub rir nye ba na/ /grib ma'i tshogs rnams 'ong ba bzhin/ /mgon khyod zhing gzhan gshegs bzhed tshe/ /ltas rnams

bos pa bzhin du lhags/ /kye ma srid pa'i phun tshogs kun/ /mgon khyod thugs rje las byung na/ /de nyid zhi bar mngon phyogs tshe/ /mi dge'i mtshan ma cis mi 'byung / /gzod
nas bdud bzhi bcom pa'i tshul/ /slar yang gsal bar ston pa'i slad/ /re zhig sku tshe byin brlabs pas/ /'chi bdag bdud kyang pham par byas/ /'on kyang gdul bya'i chu gter
ni/ /rin chen gling du bsgyur zin pas/ /gzhan pa'i gdul bya la brtse ba'i/ /gzigs pa dus las yol ma gyur/ /de tshe ye shes sems dpa' nyid/ /mngon sum bzhugs pa'i rten rnams
kyang / /skyo ba'i ngal ba rab 'dzin na/ /tha mal gzhan rnams smos mi dgos/ /de nas sdug bsngal du ma'i gter/ /'gro 'di'i bden 'dzin gzhom pa'i slad/ /rdo rje'i sku yang
mi rtag pa'i/ /dus ngan mun pa de 'dra shar/ /kye ma sdom gsum rtsa ba brtan/ /byams brtse'i yal ga rab brkyangs nas/ /phan bde'i 'bras bu kun stsol ba'i/ /dpag bsam shing
de gang du song / /kyi hud dam chos gzi 'od kyis/ /'khor ba'i chu gter skems byed cing / /thar pa'i lam bzang gsal mdzad pa'i/ /smra ba'i nyi ma gang du bzhud/ /kye
ma ma la 'di lta bu/ /mngon sum mig gis ma mthong bar/ /'chi ba'i go skabs ma rnyed pa'i/ /bdag cag las ngan ci zhig bsags/ /ltas dang ngo mtshar mtha' yas pas/ /sa gzhi
nam mkha' kun bkang yang / /bdag cag khyod dang bral ba yi/ /snying la mi bzod dug tu byas/ /gzod nas sems can thams cad la/ /phan pa sgrub par zhal 'ches na/ /bdag cag mgon
gyis phongs pa yi/ /khur 'di khyod kyis bzod lags sam/ /'on kyang snying nas gsol btab na/ /mgon khyod thugs rje byin rlabs la/ /gzhar yang nye ring med pa 'dis/ /sems
la ngal bso cung zad thob/ /'di lta'i gnas skabs mthong gyur kyang / /da dung rtag 'dzin ma zhig pa'i/ /bdag 'dra'i

mi gzugs dud 'gro rnams/ /srid pa'i mtsho las bsgral du gsol/ /srid gsum mchod pa'i zhing mchog tu/ /bzhag pa'i sku gdung rin po cher/ /rgyud nas ji skad gsungs pa ltar/ /sri
zhu'i bya ba rdzogs par bsgrubs/ /khyad par bla ma yi dam gnyis/ /dbyer med gcig tu bskyed byas nas/ /sgrub cing mchod pa la sogs pa'i/ /bsod nams sgo 'phar ci yang phyes/
/dbus gtsang dag pa'i mkhar shar ba'i/ /bla ma lha dang dge 'dun la/ /rnyed dang bkur sti stob pa sogs/ /bsod nams ji ltar nus bzhin bsags/ /dad pa'i chu yis snying
brlan pa'i/ /skal bzang bsod nams zhing mchog tu/ /chos sku'i rten dang gzugs kyi sku/ /bris dang 'bur du bcas pa bzhengs/ /de sogs rjes kyi bya ba kun/ /'bad med lhun gyis
grub pa dang / /ngo mtshar ltas kyang mang snang bas/ /mgon des rjes su bzung snyam byed/ /dkar po'i las kyis dbul ba yi/ /bdag cag ngan 'gror lhung dogs nas/ /bsod nams
cung zhig gsog pa'i slad/ /'di 'dra'i gnas skabs bstan nam snyam/ /ji srid 'khor ba ma stongs par/ /de srid gang 'dul skur bstan nas/ /'gro ba'i re 'dod skong ba ni/ /yid
bzhin nor bus mtshon ma yin/ /ngan song lta bur mgon med pa'i/ /bdag cag gdung ba sel ba'i slad/ /sprul pa'i nyin byed myur shar te/ /phan bde'i padmo rgyas par gsol/
/bdag kyang byang chub ma thob par/ /khyod las skyabs gzhan yod min pas/ /de phyir thugs rje'i lcags kyu yis/ /'bral med rjes su gzung du gsol/ /de ltar dzambu'i rkang 'thung
gis nye bar mtshan pa'i ljongs 'dir/ 'gro ba rnams kyi ma rig pa'i mun pa mtha' dag sel ba dang / lung dang rtogs pa'i 'dab stong rnam par rgyas pa'i slad du bsam bzhin
du sku'i skye ba bzhes pa 'dren mchog

smra ba'i nyi ma mtshan brjod par dka' ba don gyi slad du mtshan nas smos na mkhan chen rdo rje 'chang byams pa kun dga' bstan 'dzin bkra shis grags pa'i rgyal mtshan dpal
bzang po'i zhal snga nas kyi rnam par thar pa so skye'i blo'i spyod yul du gyur pa rnams re zhig bkod zin to/ /slar smras pa/ mkhas pas mkhas pa'i bdud rtsi'i zer gyis lung
rtogs chu gter 'phel bgyid cing / /grub pas grub pa'i gtsug na rab 'dzegs mchog thun dngos grub sbyin mkhas pa/ /dran pas dran pa tsam gyi mod la srid zhi'i mun pa kun
sel ba/ /bla ma'i bla ma thams cad gzigs der slar yang gus pas phyag bgyi'o/ /gang de'i gsang gsum me long gcig nyid du/ /sras bcas rgyal kun tshud pa'i ngo mtshar gtam/
/mtha' dag brjod la 'jam dpal dpa' bo yis/ /dbyangs can grogs su sbran yang zad pa med/ /'on kyang dngos grub rtsa ba bla ma ru/ /shes pa'i blo yis cha tsam bsnyad pa 'dis/
/mdzub mos nam mkha' bstan pa ji bzhin du/ /yon tan bsam mi khyab tsam rtogs par byed/ /grogs dag las nyon rab rib cher rgyas pa'i/ /mun pa'i khang bu dag las phyir thon
te/ /rnam par thar pa 'di la ltos shig dang / /srid pas byas pa'i 'jigs pa 'jil bar byed/ /'dir 'bad dge ba nyin mor byed pa'i gzis/ /'gro ba'i las nyon mun pa kun bsal
te/ /yang dag snang ba dam pas 'jig rten na/ /phan bde'i dga' ston ci yang 'jo bar shog /dpal ldan bla ma dam pa gsum gyi rtogs pa brjod pa ngo mtshar me tog g.yo ba'i
'khri shing byin rlabs 'dod dgu'i 'byung gnas las/ mkhan chen rdo rje 'chang byams pa kun dga' bstan 'dzin bkra shis grags pa'i rgyal mtshan dpal bzang po'i zhal snga nas
kyi rtogs pa brjod pa'i yal 'dab ste gnyis pa'o// //

